༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG5261
ImageGroup:
11KG5285
LCCN:
n/a
ISBN:
710506448x
Title:
ལུས་སྟོད་གསོ་བ་
ſlus stod gso
ba
Author:
ངག་དབང་རྒྱ་མཚོ
ngag dbang rgya mtsho
Descriptor:
Original Publication:
printed from computerized input
n/a n/a
Place:
pe cin
Publisher:
mi rigs dpe skrun khang
Date:
2004
Volume:
1
Total Volumes:
1
TBRC Pages:
2
Introductory Pages:
n/a
Text Pages:
n/a
Scanning Information:
Scanned at Tibetan Buddhist Resource Center, 150 West 17th St, New York City, NY
10011, US. Comments: 06/2010



དུས་རབས་ 21 པའི་བོད་ལུགས་གསོ་རིག
དངོས་ཚན་སློབ་གསོའི་འཆར་འགོད་སློབ་དེབ།
21世纪藏医本科教育规划教材
: | }{f ༣ }, , ༈ ༔ ༔ : +f
༄༅། ། ལུས་སྟོད་གསོ་བ། །
གཙོ་སྒྲིག་པ། ཐམ་ག་ངག་དབང་རྒྱ་མཚོ།
གཙོ་སྒྲིག་གཞོན་པ། འཇམ་དབྱངས་བསོད་ནམས།
ཁོངས་མི། འགྲོ་འདུལ་རྣམ་རྒྱལ། འཇམ་དབྱངས་གྲགས་པ།
མི་རིགས་དཔེ་སྐྲུན་ཁང་།



འགོ་བརྗོད།
༄༅། ། དུས་རབས་ཉེར་གཅིག་པའི་བོད་ལུགས་གསོ་རིག་དངོས་ཚན་སློབ་གསོའི་འཆར་འགོད་སློབ་དེབ་འདི་
ནི་བོད་ལུགས་སྨན་པའི་ཆེད་ལས་ཀྱི་དངོས་གཞི་ཚན་པས་(ལོ་ལྔའི་ལམ་ལུགས) བཀོལ་རྒྱུར་ཕུལ་བ་ཡིན་ལ།
བོད་ལུགས་སྨན་གཉེར་ཆེད་ལས་ཀྱི་དངོས་གཞི་ཚན་པས་ཀྱང་ཚོད་ལྟར་བཀོལ་ཆོག མུ་འབྲེལ་སློབ་དེབ་འདི་ནི་
རང་རེའི་རྒྱལ་ཁབ་ཀྱི་གཅིག་གྱུར་དང་
། ཚད་ལྡན། ཆ་ཚང་བཅས་ཡིན་པའི་བོད་ལུགས་སྨན་པའི་ཆེད་ལས་ཀྱི་
དངོས་གཞི་ཚན་པའི་སློབ་དེབ་ཐེངས་དང་པོ་ཡིན།
བོད་ཀྱི་གསོ་བ་རིག་པ་ནི་རང་རེའི་རྒྱལ་ཁབ་ཀྱི་སྲོལ་རྒྱུན་གསོ་རིག་སྨན་རིག་གི་གྲུབ་ཆ་གལ་ཆེན་ཞིག་ཡིན་
དེ་ཡང་ཀྲུང་ཧྭ་མི་རིགས་ཀྱི་ཕུལ་བྱུང་སྲོལ་རྒྱུན་རིག་གནས་གོང་དུ་སྤེལ་བ་དང་། ཀྲུང་གོའི་ཁྱད་ཆོས་ལྡན་པའི་སྤྱི་
ཚོགས་རིང་ལུགས་ཀྱི་འཕྲོད་བསྟེན་བྱ་གཞག་འཛུགས་སྐྲུན་བྱེད་པ། བོད་ཀྱི་གསོ་རིག་གི་མཐོ་རིམ་སློབ་གསོ་
བཅོསསྒྱུར་དང་འཕེལ་རྒྱུས་ཀྱི་དགོས་མཁོ་དང་འཚམ་པ་བཅས་ཀྱི་ཆེད། རྒྱལ་ཁབ་ཀྲུང་དབྱི་གསོ་རིག་དོ་དམ་
ཅུས་ཀྱིས་རྩ་འཛུགས་འོག་བོད་ལྗོངས་དང་། མཚོ་སྔོན། ཀན་སུའུ། སི་ཁྲོན། ཡུན་ནན་བཅས་ཞིང་ལྗོངས་ལྔས་
མཉམ་དུ་རྒྱལ་ཡོངས་བོད་ལུགས་གསོ་རིག་དངོས་ཚན་སློབ་གསོའི་འཆར་འགོད་སློབ་དེབ་འདི་ཉིད་རྩོམ་སྒྲིག་
པར་སྐྲུན་བྱས་པ་སྟེ། ༢༠༠༡ལོའི་ཟླ་ ༥པར། མཚོ་སྔོན་ཞིང་ཆེན་འཕྲོད་བསྟེན་ཐིང་དང་མཚོ་སྔོན་བོད་
ལུགས་གསོ་རིག་སློབ་གྲྭ་ཆེན་མོ་གཉིས་ཀྱིས་ཟི་ལིང་དུ་རྒྱལ་ཡོངས་མཐོ་རིམ་གསོ་རིག་སློབ་གྲྭའི་བོད་ལུགས་གསོ་
རིག་ཆེད་ལས་དངོས་ཚན་སློབ་དེབ་ཀྱི་རྩོམ་སྒྲིག་མཉམ་སྒྲུབ་གྲོས་ཚོགས་བསྡུས་ལ། རྒྱལ་ཁབ་ཀྲུང་དབྱི་གསོ་
རིག་དོ་དམ་ཅུས་ཚན་རྩལ་སིའི་དབུ་ཁྲིད་མི་སྣ་ཚོགས་ཞུགས་གནང་ནས་གཏམ་བཤད་གནང་། ཚོགས་འདུའི་
སྟེང་མཚོ་སྔོན་བོད་ལུགས་གསོ་རིག་སློབ་གྲྭ་ཆེན་མོས་བསྒྲིགས་པའི་སློབ་དེབ་རྩོམ་སྒྲིག་སྤྱིའི་རྩ་འཛིན་ཞེས་པ་དང་
སློབ་དེབ་རྩོམ་སྒྲིག་གི་རྩ་འཛིན་ཞེས་པ་གཉིས་ལ་གྲོས་འཆམ་བྱུང་། ཚོགས་འདུའི་རྗེས་སུ་རྒྱལ་ཁབ་ཀྲུང་དབྱི་
གསོ་རིག་དོ་དམ་ཅུས་རྒྱལ་ཡོངས་མཐོ་རིམ་སློབ་གྲྭའི་བོད་ལུགས་གསོ་རིག་ཆེད་ལས་སློབ་དེབ་རྩོམ་ཞུས་ཨུ་ཡོན་
ལྷན་ཚོགས་བཙུགས་(གཤམ་དུ་རྩོམ་ཞུས་ཨུ་ཡོན་ལྷན་ཚོགས་ཞེས་འབོད) ཤིང་མུ་འབྲེལ་སློབ་དེབ་འདིའི་རྩོམ་
སྒྲིག་བྱ་བར་མཛུབ་སྟོན་གནང་། མཚོ་སྔོན་ཞིང་ཆེན་འཕྲོད་བསྟེན་ཐིང་དུ་རྩོམ་ཞུས་ཨུ་ཡོན་ལྷན་ཚོགས་ཀྱི་
ཁོངས་གཏོགས་གཞུང་ལས་ཁང་བཙུགས་ཏེ་སློབ་དེབ་རྩོམ་སྒྲིག་སྐོར་གྱི་བྱ་བའི་འགན་བཞེས། ༢༠༠༢ལོའི་ཟླ་
1



༩བར། རྒྱལ་ཁབ་ཀྲུང་དབྱི་གསོ་རིག་དོ་དམ་ཅུས་ཚན་རྩལ་སིས་འགོ་འཛིན་ལ་བརྟེན་ནས་ཁྲིན་ཏུའུ་རུ་མཐོ་
རིམ་བོད་ལུགས་གསོ་རིག་ཆེད་ལས་དངོས་ཚན་སློབ་དེབ་རྩོམ་སྒྲིག་མཐུན་སྦྱོར་ཚོགས་འདུ་བསྡུས་ཤིང་རྩོམ་སྒྲིག་
གི་གནས་ཚུལ་གསལ་བསྒྲགས་དང་། སློབ་དེབ་རྩོམ་སྒྲིག་བྱ་བའི་ཁྲོད་བྱུང་བའི་གནད་དོན་སྐོར་ལ་གྲོས་བསྡུར་
དང་ཐག་གཅོད་བྱས་པར་མ་ཟད། རིག་གཞུང་ཆེད་མཁས་ཚོགས་པ་བཙུགས་ཤིང་མུ་འབྲེལ་སློབ་དེབ་འདི་ལ་
དངོས་སུ་དུས་རབས་ཉེར་གཅིག་པའི་བོད་ལུགས་གསོ་རིག་དངོས་ཚན་སློབ་གསོའི་འཆར་འགོད་སློབ་དེབ་ཅེས་
པའི་མཚན་གསོལ། ཁྲིན་ཏུའུ་ཚོགས་འདུའི་དགོངས་དོན་ལྟར། ༢༠༠༢ལོའི་ཟླ་༩པར། རྩོམ་ཞུའི་ཨུ་ཡོན་
ལྷན་ཚོགས་ཀྱིས་རིག་གཞུང་ཆེད་མཁས་ཚོགས་པའི་ཚོགས་འདུ་ལན་ཀྲོའུ་རུ་བསྡུས་ཤིང་། ཚོགས་འདུའི་སྟེང་
གྲོས་བསྡུར་ཡང་ཡང་བྱས་པ་བརྒྱུད་མུ་འབྲེལ་སློབ་དེབ་འདི་བསྡོམས་པས་དེབ་ཉེར་དྲུག་ཏུ་ཕྱེས་ནས་སོ་སོའི་མིང་
གཏན་ལ་ཕབ། ༢༠༠༢ལོའི་ཟླ་༡༠པར། རྒྱལ་ཁབ་ཀྲུང་དབྱི་གསོ་རིག་དོ་དམ་ཅུས་ཀྱིས་སློབ་དེབ་ཉེར་དྲུག་
གི་གཙོ་སྒྲིག་པ་དང་། གཙོ་སྒྲིག་གཞོན་པ། རྩོམ་སྒྲིག་མི་སྣ་བཅས་དངོས་སུ་ཁྱབ་བསྒྲགས་བྱས་ནས་སློབ་དེབ་
རྩོམ་སྒྲིག་གི་འགན་ཁུར་དང་ཞིབ་ཕྲའི་ལས་བགོས་གནང་།
ལོ་གཉིས་ལྷག་གི་རིང་དུ། རྒྱལ་ཁབ་ཀྲུང་དབྱི་གསོ་རིག་དོ་དམ་ཅུས་ཀྱི་འགོ་ཁྲིད་དང་། ཞིང་ལྗོངས་
ལྔའི་འཕྲོད་བསྟེན་ཐིང་གི་མཉམ་འབྲེལ། སློབ་དེབ་རྩོམ་སྒྲིག་མི་སྣ་ཡོངས་ཀྱི་ཧུར་བརྩོན་ལ་བརྟེན་ནས་སློབ་
དེབ་རྩོམ་སྒྲིག་གི་བྱ་བ་བདེ་བླག་ངང་གྲུབ། ༢༠༠༢ལོའི་ཟླ་༣པར། རྩོམ་ཞུས་ཨུ་ཡོན་ལྷན་ཚོགས་ཀྱིས་ཟི་ལིང་
དུ་དུས་རབས་ཉེར་གཅིག་པའི་བོད་ལུགས་གསོ་རིག་ཆེད་ལས་དངོས་ཚན་སློབ་གསོའི་འཆར་འགོད་སློབ་དེབ་ཀྱི་
ཞུསགཏན་ཚོགས་འདུ་བསྡུས་ནས། གཅིག་གྱུར་དང་ཚད་ལྡན་ཡིན་པའི་དུས་རབས་ཉེར་གཅིག་པའི་བོད་
ལུགས་གསོ་རིག་དངོས་ཚན་སློབ་གསོའི་འཆར་འགོད་སློབ་དེབ་ཀྱི་ཞུས་གཏན་ཚད་གཞི་ཞེས་པ་དང་ཞུས་གཏན་
བྱེད་ཐབས་ཞེས་པ་གཉིས་ཐོག་མར་གཏན་འཁེལ་བྱས་ཤིང་
། དེ་ཉིད་སློབ་དེབ་ཞུས་གཏན་བྱ་བའི་གཞི་འཛིན་
གྱི་ཡིག་ཆར་བཟུང་
། དེ་དང་ཆབས་ཅིག་སློབ་དེབ་སོ་སོའི་གཙོ་ཞུས་པ་གཏན་འཁེལ་དང་། འཕེལ་འགྲིབ་ནད་
ཅེས་པ་སོགས་སློབ་དེབ་བཅོ་བརྒྱད་ཀྱི་མ་ཕྱིར་ཞུ་དག་གཏན་འབེབས་བྱས་ཐོག ༢༠༠༣ལོའི་ཟླ་༨ པར། རྩོམ་
ཞུས་ཨུ་ཡོན་ལྷན་ཚོགས་ཀྱིས་ལྷ་སར་སློབ་དེབ་ཞུས་གཏན་ཚོགས་འདུ་ཐེངས་གཉིས་པ་བསྡུས་ནས་མཚོན་རྨ་གསོ་
བ་ཞེས་པ་སོགས་སློབ་དེབ་བརྒྱད་ཀྱི་མ་ཕྱིར་ཞུས་གཏན་གནང་བ་མ་ཟད། རིག་གཞུང་ཆེད་མཁས་ཚོགས་པས་
བོད་ཀྱི་གསོ་རིག་བྱུང་འཕེལ་གྱི་ལོ་ཚིགས་ཐད་ལ་ཆེད་གཉེར་ཞིབ་འཇུག་དང་བགྲོ་གླེང་བྱས་པ་བརྒྱུད་བོད་ཀྱི་
གསོ་རིག་ལོ་རྒྱུས་ཞེས་པའི་སློབ་དེབ་ཞུས་གཏན་ཐད་ལ་དགོངས་འཆར་གཅིག་གྱུར་བྱུང་།
མུ་འབྲེལ་སློབ་དེབ་འདིའི་རིག་ཚན་དབྱེ་སྐབས་གངས་ཅན་གསོ་བ་རིག་པའི་གནས་དང་སྐབས་དང་མདོ་
སོགས་ཀྱི་ཁྱད་ཆོས་རྒྱུན་འཛིན་དང་། གཞུང་ལུགས་ཀྱི་མ་ལག་རང་བཞིན་དང་ཆ་ཚང་རང་བཞིན་གཞིར་
2



བཞག་སྟེང་དེང་རབས་མཐོ་རིམ་གསོ་རིག་སློབ་གསོའི་བླང་བྱ་དང་སློབ་ཁྲིད་ཀྱི་ཆོས་ཉིད་དང་ཡང་ཟུང་འབྲེལ་
གང་ལེགས་བགྱིས་ཐོག བོད་ལྗོངས་བོད་ལུགས་གསོ་རིག་སློབ་གྲྭ་ཆེན་མོ་དང་མཚོ་སྔོན་བོད་ལུགས་གསོ་རིག་
སློབ་གྲྭ་ཆེན་མོ་གཉིས་མཉམ་འབྲེལ་ངང་བསྒྲིགས་པའི་རྒྱལ་ཡོངས་བོད་ལུགས་གསོ་རིག་ཆེད་ལས་ཀྱི་དངོས་ཚན་
སློབ་ཁྲིད་རྩ་འཛིན་ཞེས་པ་གཞིར་བཟུང་སྟེ་དུས་རབས་ཉེར་གཅིག་པའི་བོད་ལུགས་གསོ་རིག་དངོས་ཚན་སློབ་
གསོའི་འཆར་འགོད་སློབ་དེབ་ཚན་པ་ཉེར་དྲུག་ཏུ་གཏན་འཁེལ་བྱས་པ་དང་། རྩོམ་སྒྲིག་བྱེད་སྟངས་ཐད་བོད་
ལུགས་སྨན་པའི་ཆེད་ལས་ཀྱི་དངོས་ཚན་(ལོ་ལྔའི་ལམ་ལུགས) སྐྱེད་སྲིང་གི་དམིགས་ཡུལ་དང་མཐུན་པར་ཁ་
ཕྱོགས་ནས། དེ་སྔའི་བོད་ལུགས་གསོ་རིག་སློབ་ཆེན་གྱི་སློབ་དེབ་རྩོམ་སྒྲིག་གི་ཉམས་མྱོང་བསྡུ་ལེན་དང་ བོད་
ལུགས་སྨན་པའི་ཆེད་ལས་ཀྱི་སློབ་ཁྲིད་ནང་དོན་དང་ཁྱད་ཆོས་ལྟར། གཅིག་གྱུར་གྱི་རྩོམ་སྒྲིག་རྩ་འཛིན་དང་།
སྒྲིག་སྟངས། རྣམ་པ། ས་བཅད་འགོད་ཚུལ་སོགས་བཟོས་པ་ཡིན། དེ་ལྟར་མུ་འབྲེལ་སློབ་དེབ་འདིར་བོད་
ལུགསགསོ་རིག་གི་གཞི་རྩ་གསུམ་གྱི་ནང་དོན་ཆ་ཚང་ཞིང་སློབ་ཁྲིད་ཀྱི་འོས་འཚམ་རང་བཞིན་དང་ཚན་རིག་
རང་བཞིན་མངོན་གསལ་ཡིན་པ་མ་ཟད། དངོས་ཚན་སློབ་མ་གསོ་སྐྱོང་བྱེད་པའི་དོན་དངོས་དང་ཡང་མཐུན་
པ་བཅས་མདོར་ན་རང་རྒྱལ་གྱི་བོད་ལུགས་གསོ་རིག་རིག་གཞུང་འཕེལ་རྒྱས་སུ་ཕྱིན་པའི་ཆུ་ཚད་དང་གྲུབ་འབྲས་
གསར་པ་མཚོན་ཡོད།
འདི་ལྟའི་མུ་འབྲེལ་སློབ་དེབ་ཅིག་རྩོམ་སྒྲིག་པར་སྐྲུན་བྱེད་པ་ནི་གསར་གཏོད་ཀྱི་རང་བཞིན་ལྡན་པའི་བྱ་
བ་ཞིག་ཡིན་པའི་ཁར། ང་ཚོར་རྩོམ་སྒྲིག་གི་དུས་ཡུན་ཐུང་ཞིང་ལས་བྲེལ་ཆེ་བ། རྩོམ་སྒྲིག་མི་སྣའི་ཤེས་བྱའི་ཆུ་
ཚད་ཀྱང་དམར་སྟབས་ནོར་འཆུག་ནོངས་འགལ་གྱི་ཆ་གཡོལ་ཐབས་བྲལ་བས་ན་བོད་ལུགས་གསོ་རིག་སློབ་ཁྲིད་
གནང་མཁན་དང་རྒྱ་ཆེའི་ཀློག་པ་པོ་རྣམས་ཀྱིས་བཀོལ་སྤྱོད་བྱེད་པའི་བརྒྱུད་རིམ་ནང་སློབ་དེབ་འདི་སྔར་ལས་
ལྷག་པའི་ངང་གོང་སྤེལ་དང་། འཐུས་ཚང་དུ་བཏང་ནས་དུས་རབས་ཀྱི་རྣམ་པ་གསར་པའི་འོག་གངས་ལྗོངས་
གསོ་བ་རིག་པའི་འཕྲིན་ལས་རླབས་པོ་ཆེ་ཉིད་ཡུལ་གྲུ་ཀུན་ཏུ་དར་ཞིང་འགྲོ་བ་མིའི་རིགས་ཀྱི་བདེ་ཐང་གི་གསོས་
སུ་སྨིན་པར་འགྱུར་ཆེད་དགོངས་འཆར་རིན་པོ་ཆེ་ལྷུག་སྩོལ་གནང་རོགས་ཞུ།
མཇུག་མཐར་མུ་འབྲེལ་སློབ་དེབ་འདི་བཞིན་རྩོམ་སྒྲིག་པར་སྐྲུན་གྱི་ཐད་ལ་རོགས་རམ་དང་རྒྱབ་སྐྱོར་
གནང་མཁན་སྤྱི་དང་སྒོས་སུ་མ་དངུལ་གྱི་རོགས་སྐྱོར་གནང་མཁན་ཨ་རི་ཀུན་ཕན་ཐེབས་རྩ་ཚོགས་པར་སྙིང་ཐག་
པ་ནས་ཐུགས་རྗེ་ཆེ་ཞུ་རྒྱུ་ཡིན།
རྒྱལ་ཡོངས་མཐོ་རིམ་སློབ་གྲྭའི་བོད་ལུགས་གསོ་རིག་
ཆེད་ལས་སློབ་དེབ་རྩོམ་ཞུས་ཨུ་ཡོན་ལྷན་ཚོགས་ཀྱིས།
༢༠༠༩ལོའི་ཟླ་༦པར།
3



前言
这套教材主要供藏医学专业本科(五年制)使用,也可供藏药学专业本科试
用。该套教材是我国第一套统编、规范、配套的藏医学专业本科教材。
藏医药学是我国传统医药学的重要组成部分。为大力弘扬中华民族优秀传
统文化,建设具有中国特色的社会主义卫生事业,适应藏医药学高等教育改革与
发展的需要,国家中医药管理局于2001年组织西藏、青海、甘肃、四川、云南等省
(区)共同编写出版全国藏医本科教育规划教材。2001年5月,青海省卫生厅和青
海藏医学院在西宁召开了“全国高等医药院校藏医学专业本科系列教材编写协作
会”,国家中医药管理局科技司领导出席会议并讲了话。会议审议并通过了青海
藏医学院编写的《教材编写总纲》和《教材编写大纲》。会后,国家中医药管理局成
立了全国高等院校藏医学专业教材编审委员会(以下简称编委会),负责该系列教
材编写的指导工作。编委会下设办公室挂靠在青海省卫生厅,负责日常工作。
2002年4月,国家中医药管理局科技司在成都主持召开了“高等藏医学专业本科
教材编写协调会”,通报了教材编写进展情况,协调和解决了教材编写工作中存在
的某些问题,成立了学术专家组,并将本系列教材正式定名为“21世纪藏医本科教
育规划教材”。根据成都会议精神,2002年9月,编委会在兰州召开学术专家组会
议,经过反复讨论,确定了本系列教材由26门教材科目组成,以及每门教材的名
称。2002年10月,国家中医药管理局正式下文确定公布了26门教材的主编、副
主编和编写人员名单,明确了教材编写的任务与分工。
两年多来,在国家中医药管理局的领导和五省区卫生厅的配合下,经过广大
编写人员的积极努力,教材编写工作进展顺利。2003年3月,编委会在西宁召开
了“21世纪藏医本科教育规划教材”
审定会议,会议研讨形成了统一、规范的《21
世纪藏医本科教育规划教材审定标准》及《审定方法》,为教材的审定工作提供了
必要依据。同时还确定了每门教材的主审人员,审定通过了《藏医病机学》等18
门教材的初稿。2003年8月,编委会在拉萨召开了第二次教材审定会议,
原则通
过了《藏医外伤学》等8门教材的初稿。并组织学术专家组召开专题会议,经过充
4



分讨论和认真研究,对《藏医药学史》形成了一致的审定意见。
本套教材在学科划分及科目上,充分尊重藏医药传统的学科体系特色,保持
藏医药学理论的系统性和完整性,同时紧密结合现代高等医药教育要求和教学规
律,并依据西藏藏医学院与青海藏医学院联合编写的《
全国藏医学专业本科教学
大纲》,确定了“21世纪藏医本科教育规划教材”由26门科目组成。在编写方法
上,为符合藏医学专业本科(五年制)培养的目标,汲取有关藏医院校以往所编教
材的经验,根据藏医学专业的教学内容和特点,制定了统一的编写大纲、体例、格
式和章节,有利于藏医教学工作的顺利进行。
本套教材较好地解决了教学适应性和科学性的关系。注重培养学生解决问
题的实际能力,较全面、系统、完整地继承了藏医药学的基础理论、基本知识和基
本技能,并反映了我国藏医药学术发展的新水平和新成果。
本系列教材编写和出版是一项创新性的工作,由于时间紧,工作量大,加之编
写人员的水平所限,不可避免地存在一些不足之处,热忱希望各地藏医药教学人
员和广大读者在使用过程中,提出宝贵意见,以促使本系列教材日趋完善、更加符
合新形势下藏医药事业发展的需要。
对本系列教材的编写和出版给予帮助和支持的单位和有关人士以及美国利
众基金会表示衷心的感谢!
全国高等院校藏医学专业教材编审委员会
2004年6月
5



རྩོམ་སྒྲིག་གསལ་བཤད།
༄༅། ། ལུས་སྟོད་གསོ་བ་ཞེས་བྱ་བའི་སློབ་དེབ་འདི་ནི་དུས་རབས་ཉེར་གཅིག་པའི་བོད་ལུགས་གསོ་རིག་དངོས་
ཚན་སློབ་གསོའི་འཆར་འགོད་སློབ་དེབ་ཀྱི་ཡ་གྱལ་ཞིག་སྟེ། བོད་ལུགས་སྨན་པའི་ཆེད་ལས་ཀྱིས་བཀོལ་སྤྱོད་
བྱེད་རྒྱུ་དང་
། གཞན་ཡང་བོད་ལུགས་སྨན་རྫས་རིག་པ་དང་ནད་གཡོག་རིག་པའི་ཆེད་ལས་ཀྱིས་ཀྱང་དཔྱད་
གཞིར་བཟུང་ཆོག
སློབ་དེབ་འདིའི་གཙོ་སྒྲིག་པ་ནི་སི་ཁྲོན་ཞིང་ཆེན་དཀར་མཛེས་བོད་རིགས་རང་སྐྱོང་ཁུལ་བོད་སྨན་ཁང་
གི་མཁས་དབང་འབུམ་རམས་སྨན་པ་ཐམ་ག་ངག་དབང་རྒྱ་མཚོ་དང་། གཙོ་སྒྲིག་གཞོན་པ་ནི་སི་ཁྲོན་ཁྲིན་ཏུའུ་
ཀྲུང་དབྱི་གསོ་རིག་སློབ་གྲྭ་ཆེན་མོའི་བོད་སྨན་སྡེ་ཁག་གི་དགེ་རྒན་ལ་
རྒན་འབུམ་རམས་གཞོན་པ་འཇམ་དབྱངས་བསོད་
ནམས་ཡིན། མཁས་དབང་ཐམ་ག་ངག་དབང་རྒྱ་མཚོ་མཆོག་གིས་མཛུབ་སྟོན་འོག་འཇམ་དབྱངས་བསོད་
ནམས་དང་། འགྲོ་འདུལ་རྣམ་རྒྱལ། འཇམ་དབྱངས་གྲགས་པ་བཅས་རྩོམ་སྒྲིག་གི་ལས་ལ་དངོས་སུ་ཞུགས།
མགོ་དང་། མིག རྣ་བ། སྣ། ལྔ་བའི་ནད་གསོ་བ་བཅས་ནི་སྨན་པ་འབུམ་རམས་གཞོན་པ་འཇམ་དབྱངས་
བསོད་ནམས་ལ་མཁས་དབང་ཐམ་ག་ངག་དབང་རྒྱ་མཚོ་མཆོག་གིས་སློབ་སྟོན་གནང་འོག་རྩོམ་སྒྲིག་བྱས་ཤིང་།
ཁ་ནད་གསོ་བའི་ལེའུ་ནི་སྨན་པ་འབུམ་རམས་པ་འགྲོ་འདུལ་རྣམ་རྒྱལ་ལགས་གྱིས་རྩོམ་སྒྲིག་བྱས་པ་ཡིན། སློབ་
དེབ་འདིར་མཁས་དབང་ཉན་ཤུལ་འཇམ་དབྱངས་གྲགས་པ་ལགས་ཀྱིས་ཐོག་མའི་ཞུ་དག་མཛད་ཅིང་། མཐར་
སློབ་དེབ་ཀྱི་ནང་དོན་ཡོངས་ལ་མཚོ་སྔོན་བོད་ལུགས་གསོ་རིག་སློབ་གྲྭ་ཆེན་མོའི་དགེ་རྒན་འབུམ་རམས་གཞོན་པ་
བན་དེ་ཚེ་རིང་ལགས་ཀྱིས་གཙོ་ཞུས་གནང་།
སློབ་དེབ་འདིའི་བརྗོད་བྱ་གཙོ་བོ་ནི་དཔལ་ལྡན་གསོ་རིག་རྒྱུད་བཞིའི་ཡ་གྱུལ་མན་ངག་ཡོན་ཏན་རྒྱུད་ཀྱི་
ལུས་སྟོད་གསོ་བའི་སྐབས་ཞེས་པ་གཙོ་བོར་གྱུར་པའི་ནམ་ཚོང་ཡན་ཆད་ཀྱི་ནད་ཡིན་ཏེ། མགོ་བོའི་ནད་དང་།
མིག་གི་ནད། རྣ་བའི་ནད། སྣཡི་ནད། ཁ་ཡི་ནད། ལྦ་བའི་ནད་བཅས་ལེའུ་དྲུག་དང་། རྩོམ་སྒྲིག་སྐབས་
དཔལ་ལྡན་རྒྱུད་བཞི་རྩ་བར་བཟུང་ཐོག གསོ་རིག་གཞན་ལས་བྱུང་བའི་ཁ་སྐོང་དང་བཅས་དབང་པོ་སོ་སོའི་
གྲུབ་ཚུལ་དང་། གནས་ལུགས། བྱེད་ལས། ཕན་ཚུན་བར་གྱི་འབྲེལ་བ་སོགས་མདོར་བསྡུས་ཙམ་བརྗོད་པར་
བྱས་པ་དང་། ནད་རྣམས་འབྱུང་བའི་རྒྱུ་རྐྱེན་དང་། ནང་གསེས་ཀྱི་དབྱེ་བ། ཕྱི་རོལ་ཏུ་མངོན་པའི་རྟགས་
6



སམ་མཚན་ཉིད། མི་ནོར་བའི་རྟགས། ཟས་སྤྱོད་སྨན་དཔྱད་ཀྱི་བཅོས་ཐབས། དེ་མིན་སྔགས་ཀྱི་བཅོས་
ཐབས་སོགས་ཅུང་རྒྱས་པར་བསྟན་ཅིང་། འགྲེལ་བཤད་རྣམས་བརྡ་གསར་གྱི་ལུགས་གཙོར་འདོན་བྱས་ཏེ་དབྱེ་
བ་མ་འདྲེས་པར་ཁ་གསལ་བའི་ངང་བསྟན་ཡོད། ཁུངས་གཏུགས་སའི་གཞུང་གཙོ་བོ་ནི་དཔལ་ལྡན་རྒྱུད་བཞིའི་
འགྲེལ་བ་བི་སྔོན་དང༌། མེས་པོའི་ཞལ་ལུང་
། མན་ངག་ལྷན་ཐབས། ཡན་ལག་བརྒྱད་པའི་སྙིང་པོ་བསྡུས་པ།
སྨན་དཔྱད་ཟླ་བའི་རྒྱལ་པོ། སྨན་བསྡུས་ཨེ་ཝཾ། སྐྱེམ་འགྲེལ། ཀོང་སྤྲུལ་ཟིན་ཏིག མཁན་པོ་ཚེ་རྣམ་གྱི་རྒྱུད་
བཞིའི་འགྲེལ་ཆེན་དྲང་སྲོང་ཞལ་ལུང་། གསོ་བ་རིག་པའི་ཚིག་མཛོད་གཡུ་ཐོག་དགོངས་རྒྱན། སྐྱ་རེངས་
གསར་པ། དེང་རབས་གསོ་རིག་གི་སྐོར། གཞན་ཡང་སྟག་ཚང་ལོ་ཙཱ་བ་དང་། འཇུ་མི་ཕམ། འཇམ་
དབྱངས་མཁྱེན་བརྩེའི་དབང་པོ་སོགས་ཀྱི་བཞེད་པ་བཅས་ཀྱིས་ཟུར་བརྒྱན་ཏེ་བསྒྲིགས་ཡོད།
དེ་ཡང་སྙིང་པོ་བསྡུས་པ་ལས། ནམ་ཚོང་ཡན་ཆད་གཏོགས་པའི་ནད། ། ཉིས་བརྒྱ་སུམ་ཅུ་རྩ་གཅིག་
ཡིན། ། དེ་དག་ཕན་ཚུན་མ་འདྲེས་པར། ། རྒྱ་ཆེར་རབ་ཏུ་བཤད་པ་ཡིན། ། དྲང་སྲོང་རྣམས་ཀྱིས་སྐྱེས་བུའི་
མགོ ། རྩ་བ་འོག་ནི་ཡལ་གར་བཤད། ། དེ་ཕྱིར་རྩ་བ་ལ་གནོད་པའི། ། ནད་ནི་མྱུར་དུ་གསོ་བར་བྱ། ། གང་
ལ་དབང་པོ་ཀུན་བརྟེན་ཅིང་། ། གང་ལ་སྲོག་ནི་གནས་བྱེད་པས། ། དེ་ནས་ཡན་ལག་དམ་པ་ཡི། ། སྲུང་བ་ལ་
ནི་འབད་པར་བྱ། ། ཞེས་གསུངས་པ་ལྟར་སྐྱེས་བུ་རྣམས་ཀྱི་ལུས་ཀྱི་རྩ་བ་ནི་མགོ་བོ་ཡིན་ལ་ཡན་ལག་གཞན་
རྣམས་ནི་ཡལ་ག་ལྟ་བུ་ཡིན་ནོ་ཞེས་སྔོན་བྱོན་དང་སྲོང་རྣམས་ཀྱིས་གསུངས་ཤིང་། མགོ་བོ་ནི་དབང་ཤེས་གནས་
པའི་རྟེན་ལུས་ཀྱི་རྩ་བ་ལྟ་བུ་ལ་མཚོན་པ་དང་དེ་ལ་ནད་སོགས་ཀྱིས་གནོད་པར་གྱུར་ན་མྱུར་དུ་གསོ་བར་བྱ་དགོས་
ཏེ། དབང་པོ་རྣམས་དང་སྲོག་ཀྱང་མགོ་ལ་བརྟེན་ནས་གནས་པས་ན་ཡན་ལག་གི་དམ་པ་མགོ་བོ་བསྲུང་བཅོས་
བྱེད་པའི་གཞུང་ལུགས་འདི་ནི་གསོ་རིག་གི་ནང་དོན་གལ་ཆེན་གྱི་གྲས་ཤིག་ཡིན་པ་རྟོགས་སླའོ། ། འོན་ཏེ།
བདག་ཅག་གི་ཆུ་ཚད་ཞན་ཞིང་རྩོམ་སྒྲིག་གི་དུས་ཚོད་ཐུང་པའི་དབང་གིས་འདིར་ནོངས་འཁྲུལ་ཇི་མཆིས་གཟུར་
གནས་མཁས་དབང་དང་དགེ་སློབ་རྣམས་ཀྱིས་དག་བཅོས་ཡོ་བསྲང་ཡོད་པ་ཞུ།
ལུས་སྟོད་གསོ་བའི་སློབ་དེབ་རྩོམ་སྒྲིག་ཚོ་ཆུང་ནས།
སྤྱི་ལོ་༢༠༠༩ལོའི་ཟླ( པར།
7



དཀར་ཆག
1
1
，
2
2
2
3
3
3
4
4
ལེའུ་དང་པོ། མགོ་ནད་གསོ་བ།
དང་པོ། སྤྱིའི་རྒྱུ་རྐྱེན།
གཉིས་པ། སྤྱིའི་དབྱེ་བ།
༡ གཙོ་བོ་བརྒྱུད།
༢ ཕལ་བ་དྲུག་
ས་བཅད་དང་པོ། རླུང་ལས་གྱུར་པའི་མགོ་ནད།
དང་པོ། རྒྱུ་རྐྱེན།
གཉིས་པ། ནད་རྟགས།
གསུམ་པ། མི་ནོར་བའི་རྟགས།
བཞི་པ། བཅོས་ཐབས།
༡ སྨན་དཔྱད་ཀྱི་སྒོ་ནས་བཅོས་པ།
༣ ཟས་སྤྱོད་ཀྱི་སྒོ་ནས་བཅོས་པ།
ས་བཅད་གཉིས་པ། མཁྲིས་པ་ལས་གྱུར་པའི་མགོ་ནད།
དང་པོ། རྒྱུ་རྐྱེན། ..
གཉིས་པ། ནད་རྟགས།
གསུམ་པ། མི་ནོར་བའི་རྟགས།
བཞི་པ། བཅོས་ཐབས།
༡ སྨན་དཔྱད་ཀྱི་སྒོ་ནས་བཅོས་པ།
ཟས་སྤྱོད་ཀྱི་སྒོ་ནས་བཅོས་པ།
ས་བཅད་གསུམ་པ། ཁྲག་ལས་གྱུར་པའི་མགོ་ནད།
དང་པོ། རྒྱུ་རྐྱེན།
4
5
5
5
6
6
6
6
༢
7
7
7
1



8
8
བྱ
9
༢
9
10
10
10
11
11
11
11
གཉིས་པ། ནད་རྟགས།
གསུམ་པ། མི་ནོར་བའི་རྟགས།
བཞི་པ། བཅོས་ཐབས།
༡ སྨན་དཔྱད་ཀྱི་སྒོ་ནས་བཅོས་པ།
ཟས་སྤྱོད་ཀྱི་སྒོ་ནས་བཅོས་པ།
ས་བཅད་བཞི་པ། བད་ཀན་ལས་གྱུར་པའི་མགོ་ནད།
དང་པོ། རྒྱུ་རྐྱེན།
གཉིས་པ། ནད་རྟགས།
གསུམ་པ། མི་ནོར་བའི་རྟགས།
བཞི་པ།
བཅོས་ཐབས།
༡ སྨན་དཔྱད་ཀྱི་སྒོ་ནས་བཅོས་པ།
༣ ཟས་སྤྱོད་ཀྱི་སྒོ་ནས་བཅོས་པ།
ས་བཅད་ལྔ་པ། བད་མཁྲིས་ལས་གྱུར་པའི་མགོ་ནད།
དང་པོ། རྒྱུ་རྐྱེན། ..
གཉིས་པ། ནད་རྟགས།
གསུམ་པ། མི་ནོར་བའི་རྟགས།
བཞི་པ།
༡ སྨན་དཔྱད་ཀྱི་སྒོ་ནས་བཅོས་པ།
བྷ ཟས་སྤྱོད་ཀྱི་སྒོ་ནས་བཅོས་པ།
ས་བཅད་དྲུག་པ། བད་རླུང་ལས་གྱུར་པའི་མགོ་ནད།
དང་པོ། རྒྱུ་རྐྱེན།
གཉིས་པ། ནད་རྟགས།
གསུམ་པ། མི་ནོར་བའི་རྟགས།
བཞི་པ།
༡ སྨན་དཔྱད་ཀྱི་སྒོ་ནས་བཅོས་པ།
༢ ཟས་སྤྱོད་ཀྱི་སྒོ་ནས་བཅོས་པ།
ས་བཅད་བདུན་པ། རླུང་མཁྲིས་ལས་གྱུར་པའི་མགོ་ནད།
12
12
12
བཅོས་ཐབས།
13
13
13
13
14
14
14
བཅོས་ཐབས།
15
15
16
16
2



16
16
17
17
17
18
18
18
18
19
19
19
20
དང་པོ། རྒྱུ་རྐྱེན།
གཉིས་པ། ནད་རྟགས།
གསུམ་པ། མི་ནོར་བའི་རྟགས།
བཞི་པ། བཅོས་ཐབས།
༡ སྨན་དཔྱད་ཀྱི་སྒོ་ནས་བཅོས་པ།
༢ ཟས་སྤྱོད་ཀྱི་སྒོ་ནས་བཅོས་པ།
ས་བཅད་བརྒྱད་པ། ཡ་མ་མགོ་སྲིན་གྱི་ནད།
དང་པོ། རྒྱུ་རྐྱེན།
གཉིས་པ། དབྱེ་བ།
གསུམ་པ། ནད་རྟགས།
༡ སྤྱི་རྟགས།...
༢ བྱེ་བྲག་གི་རྟགས།.
༣ འཁྲུལ་སོ་བསལ་བ།
བཞི་པ། མི་ནོར་བའི་རྟགས།
ལྔ་པ། བཅོས་ཐབས།..
༡ སྤྱི་བཅོས།..
༢ བྱེ་བྲག་གི་བཅོས།..
ས་བཅད་དགུ་པ། མ་རླུང་བུ་ལ་ཤོར་བའི་མགོ་ནད།
དང་པོ། རྒྱུ་རྐྱེན། -
གཉིས་པ། ནད་རྟགས།
གསུམ་པ། བཅོས་ཐབས།
༡ བཅོས་ཚུལ།
༢ བཅོས་ཐབས་དངོས།...
ས་བཅད་བཅུ་པ། རྨེན་འབྲས་ཀྱི་མགོ་ནད།
དང་པོ། ནད་རྟགས།..
གཉིས་པ། བཅོས་ཐབས།
༡ སྨན་དཔྱད་ཀྱི་སྒོ་ནས་བཅོས་པ།
20
21
21
21
23
23
23
23
23
24
24
24
24
25
3



25
25
25
26
26
27
27
27
27
28
29
29
29
༣ ཟས་སྤྱོད་ཀྱི་སྒོ་ནས་བཅོས་པ།
ས་བཅད་བཅུ་གཅིག་པ། གློག་པ་ཅན།
དང་པོ། རྒྱུ་རྐྱེན།
གཉིས་པ། ནད་རྟགས།
གསུམ་པ། བཅོས་ཐབས།
ས་བཅད་བཅུ་གཉིས་པ། སྐྲ་བྱི་དང་སྤྱི་ཐེར།
དང་པོ། རྒྱུ་རྐྱེན།
གཉིས་པ། དབྱེ་བ།
གསུམ་པ། ནད་རྟགས།
བཞི་པ། བཅོས་ཐབས།
ས་བཅད་བཅུ་གསུམ་པ། སྐུ་དཀར།..
དང་པོ། རྒྱུ་རྐྱེན།
གཉིས་པ། དབྱེ་བ།
གསུམ་པ། ནད་རྟགས།
བཞི་པ། བཅོས་ཐབས།
ལེའུ་གཉིས་པ། མིག་ནད་གསོ་བ།
དང་པོ། མིག་ནད་སྤྱིའི་རྒྱུ་རྐྱེན།
གཉིས་པ། མིག་ནད་སྤྱིའི་དབྱེ་བ།
གསུམ་པ། མིག་ནད་སྤྱིའི་རྟགས་ཐབས། -
བཞི་པ། མིག་ནད་སྤྱིའི་བཅོས་ཐབས།
༡ སྨན་གྱིས་བཅོས་པ།
༢ དཔྱད་ཀྱིས་བཅོས་པ།
༣ ཟས་ཀྱིས་བཅོས་པ།
སྤྱོད་ལམ་གྱིས་བཅོས་པ།
ས་བཅད་དང་པོ། མིག་མཆུའི་ནད།
དང་པོ། རྒྱུ་རྐྱེན།
གཉིས་པ། དབྱེ་བ།
30
30
32
32
33
33
34
34
34
35
༩
35
36
36
37
4



37
37
38
39
39
40
41
42
44
44
44
44
༡
44
45
གསུམ་པ། བྱེ་བྲག་སོ་སོའི་རྟགས་དང་བཅོས་ཐབས།
༡ རླུང་གྱུར་གྱི་མིག་མཆུའི་ནད།
༢ མཁྲིས་གྱུར་གྱི་མིག་མཆུའི་ནད།
༣ ཁྲག་གྱུར་གྱི་མིག་མཆུའི་ནད།
༩ བད་གྱུར་གྱི་མིག་མཆུའི་ནད།
༥ འདུས་གྱུར་གྱི་མིག་མཆུའི་ནད།
༦ སྲིན་གྱུར་གྱི་མིག་མཚུའི་ནད།
༧ མིག་ནད་སྒྲ་ངན།
ས་བཅད་གཉིས་པ། མིག་ཚག་གི་ནད།
དང་པོ། རྒྱུ་རྐྱེན། ..
གཉིས་པ། དབྱེ་བ།
གསུམ་པ། བྱེ་བྲག་སོ་སོའི་རྟགས་དང་བཅོས་ཐབས།
སྐམ་ཚག་
༢ གཤེར་ཚག་
༣ གདུང་གྱུར།
ས་བཅད་གསུམ་པ། ལིང་ཐོག
དང་པོ། རྒྱུ་རྐྱེན། -
གཉིས་པ། དབྱེ་བ།
གསུམ་པ། ནད་རྟགས།
བཞི་པ། བླ་གཉན་གྱི་ནད།
ལྔ་པ། མི་ནོར་བའི་རྟགས།
དྲུག་པ། བཅོས་ཐབས།
༡ སྨན་དང་དཔྱད་ཀྱི་སྒོ་ནས་བཅོས་པ།
ཤུ ཟས་དང་སྤྱོད་ལམ་གྱི་སྒོ་ནས་བཅོས་པ།
ས་བཅད་བཞི་པ། མིག་ནད་རབ་རིབ།
དང་པོ། རྒྱུ་རྐྱེན།
གཉིས་པ། དབྱེ་བ།
46
48
48
49
49
50
50
50
50
51
52
52
52
5



52
52
53
54
54
54
54
54
56
58
58
58
59
གསུམ་པ། ནད་རྟགས།
༡ དང་པོར་ཞུགས་རྟགས།
༈ གཉིས་པར་ཞུགས་རྟགས།
༣ གསུམ་པར་ཞུགས་རྟགས།
༤ བཞིར་ཕྱིན་ནས་ལོང་བའི་རྟགས།
བཞི་པ། མི་ནོར་བའི་རྟགས། -
ལྔ་པ།
བཅོས་ཐབས།
༡ སྨན་དང་དཔྱད་དང་སྔགས་ཀྱི་སྒོ་ནས་བཅོས་པ།
༢ ཟས་དང་སྤྱོད་ལམ་གྱི་སྒོ་ནས་བཅོས་པ།
ས་བཅད་ལྔ་པ། མིག་འགྲིབས།
དང་པོ། རྒྱུ་རྐྱེན།
གཉིས་པ། དབྱེ་བ།
གསུམ་པ། བྱེ་བྲག་སོ་སོའི་རྟགས་དང་བཅོས་ཐབས།
༡ སྲོད་ལོང་གི་ནད།.....
༣ ཕྱི་འགྲིབས་ཀྱི་ནད།
༈ ནང་འགྲིབས་ཀྱི་ནད།
ས་བཅད་དྲུག་པ། བར་འགྲིབས།
དང་པོ། རྒྱུ་རྐྱེན།
གཉིས་པ། ནད་རྟགས།
གསུམ་པ། བཅོས་ཐབས།
༡ སྔོན་འགྲོ།..
༢ དངོས་གཞི།
༣ ཕྱི་རྗེས་གཅོད་པ།..
ལེའུ་གསུམ་པ། རྣ་བའི་ནད་གསོ་བ།
དང་པོ། རྣ་ནད་སྤྱིའི་རྒྱུ་རྐྱེན།
གཉིས་པ། རྣ་ནད་སྤྱིའི་དབྱེ་བ།
གསུམ་པ། རྣ་ནད་སྤྱིའི་རྟགས།
59
59
61
62
62
63
64
64
66
71
76
76
77
77
6



77
༢
77
78
78
78
79
79
79
79
80
80
80
81
༡ རླུང་ལས་གྱུར་པའི་རྟགས།
༉ མཁྲིས་གྱུར་གྱི་རྟགས་
༣ ཁྲོག་གྱུར་གྱི་རྟགས།
༩ བད་ཀན་ལས་གྱུར་པའི་རྟགས།
བཞི་པ། རྣ་ནད་སྤྱིའི་བཅོས་ཐབས།
༡ སྨན་གྱིས་བཅོས་པ།
༢ དཔྱད་ཀྱིས་བཅོས་པ།
༣ ཟས་དང་སྤྱོད་ལམ་ཀྱི་སྒོ་ནས་བཅོས་པ།
ས་བཅད་དང་པོ། རྣ་བའི་ནད།
དང་པོ། རྒྱུ་རྐྱེན། .
གཉིས་པ། དབྱེ་བ།
གསུམ་པ། རྟགས།
བཞི་པ། བཅོས་ཐབས།
༡ རླུང་གྱུར་གྱི་བཅོས་ཐབས།
༢ མཁྲིས་གྱུར་གྱི་བཅོས་ཐབས།-
༣ ཁྲག་གྱུར་གྱི་བཅོས་ཐབས།
བད་ཀན་ལས་གྱུར་པའི་བཅོས་ཐབས་
ས་བཅད་གཉིས་པ། རྣ་ནད་རྣག་འཛག
དང་པོ། རྒྱུ་རྐྱེན། .
གཉིས་པ། ནད་རྟགས།
གསུམ་པ། བླ་གཉན་ནད།
བཞི་པ། བཅོས་ཐབས།
༡ སྨན་དང་དཔྱད་ཀྱི་སྒོ་ནས་བཅོས་པ།
༉ ཟས་དང་སྤྱོད་ལམ་གྱི་སྒོ་ནས་བཅོས་པ།
ལྔ་པ། སྔོན་འགོག་
ས་བཅད་གསུམ་པ། འོན་པ།-
དང་པོ། རྒྱུ་རྐྱེན།
81
82
82
༩
83
83
84
84
84
85
85
86
86
86
86
7



87
87
87
87
88
88
88
88
89
90
91
93
94
གཉིས་པ། དབྱེ་བ།
གསུམ་པ། སོ་སོའི་ནད་རྟགས།
༡ འོན་པ་སྒྲ་བཅས་ཀྱི་རྟགས།
༢ རྣ་སྤབས་ཀྱིས་འགགས་པའི་རྟགས་
༣ སྐུམ་འོན་གྱི་རྟགས།
༤ མ་རླུང་བུ་ལ་ཤོར་བའི་རྟགས།
བཞི་པ། སོ་སོའི་བཅོས་ཐབས།
༡ འོན་པ་སྒྲུ་བཅས་ཀྱི་བཅོས་ཐབས།
༢ རྣ་སྤབས་ཀྱིས་འགགས་པའི་བཅོས་ཐབས།
༣ སྐམ་འོན་གྱི་བཅོས་ཐབས།
༩ མ་རླུང་བུ་ལ་ཤོར་བའི་བཅོས་ཐབས།
ལེའུ་བཞི་པ། སྣ་ནད་གསོ་བ།
དང་པོ། སྣ་ནད་སྤྱིའི་རྒྱུ་རྐྱེན།
གཉིས་པ། སྣ་ནད་སྤྱིའི་དབྱེ་བ།
གསུམ་པ། སྣ་ནད་སྤྱིའི་ནད་རྟགས།
བཞི་པ། སྣ་ནད་སྤྱིའི་བཅོས་ཐབས།
ས་བཅད་དང་པོ། སྣ་སུབས་ཀྱི་ནད།
དང་པོ། རྒྱུ་རྐྱེན།
གཉིས་པ། རྟགས།
གསུམ་པ། བཅོས་ཐབས།
ས་བཅད་གཉིས་པ། སྣ་ནད་འབྲུམ་ཐོར།
དང་པོ། རྒྱུ་རྐྱེན། .
གཉིས་པ། རྟགས།
གསུམ་པ། བཅོས་ཐབས།
ས་བཅད་གསུམ་པ། སྣ་ནད་ཤ་ལུ།
དང་པོ། རྒྱུ་རྐྱེན།
གཉིས་པ། རྟགས།
94
94
94
95
95
95()
95
96
96
96
97
97
97
98
8



98
98
98
99
99
100
100
100
100
101
101
101
101
གསུམ་པ། བཅོས་ཐབས།
ས་བཅད་བཞི་པ། སྣ་ནད་རྣག་འཛག
དང་པོ། རྒྱུ་རྐྱེན།
གཉིས་པ། རྟགས།
གསུམ་པ། བཅོས་ཐབས།
ས་བཅད་ལྔ་པ། སྣ་ཁྲག་འཛག་པ།-
དང་པོ། རྒྱུ་རྐྱེན།
གཉིས་པ། དབྱེ་བ། ..
གསུམ་པ། སྤྱིའི་ནད་རྟགས།
བཞི་པ། བྱེ་བྲག་སོ་སོའི་རྟགས་དང་བཅོས་ཐབས།
ཀླད་པ་ལས་བྱུང་བའི་རྟགས་བཅོས།
༣ སྣེ་བཞི་ལས་བྱུང་བའི་རྟགས་བཅོས།
༣ རྩྭ་ཁ་བྱེ་བ་ལས་བྱུང་བའི་རྟགས་བཅོས།
སྤྱིའི་བཅོས་ཐབས། -
ལྔཔ། སྔོན་འགོག་དང་ནད་གཡོག་བྱེད་ཚུལ།
ལེའུ་ལྔ་པ། ཁ་ཡི་ནད་གསོ་བ།
དང་པོ། སྤྱིའི་རྒྱུ་རྐྱེན།
གཉིས་པ། སྤྱིའི་དབྱེ་བ།
གསུམ་པ། སྤྱིའི་ནད་རྟགས།
བཞི་པ། སྤྱིའི་བཅོས་ཐབས།
༡ སྨན་དཔྱད་ཀྱི་སྒོ་ནས་བཅོས་པ།
༢ ཟས་སྤྱོད་ཀྱི་སྒོ་ནས་བཅོས་པ།
ས་བཅད་དང་པོ། མཆུ་ནད།
དང་པོ། རྒྱུ་རྐྱེན།
གཉིས་པ། དབྱེ་བ།
གསུམ་པ། སོ་སོའི་རྟགས་དང་བཅོས་ཐབས།
102
102
104
105
105
105
105
105
106
106
106
106
107
9



107
108
109
110
111
112
113
113
113
114
114
114
114
༡ གླེ་མཆུའི་ནད་ཀྱི་རྟགས་དང་བཅོས་ཐབས།
༢ ཤོ་རེའི་ནད་ཀྱི་རྟགས་དང་བཅོས་ཐབས།
༣ བད་མཆུའི་ནད་ཀྱི་རྟགས་དང་བཅོས་ཐབས། -
༩ གཅེན་ནད་ཁྲག་རྒྱས་ཀྱི་ནད་རྟགས་དང་བཅོས་ཐབས།
༥ མཆུ་ནད་ཁྲག་རྒྱས་ཀྱི་ནད་རྟགས་དང་བཅོས་ཐབས། -
༦ ཁ་ཤུའི་ནད་ཀྱི་རྟགས་དང་བཅོས་ཐབས།
ས་བཅད་གཉིས་པ། རྙིལ་ནད།...
དང་པོ། ནད་རྟགས།
གཉིས་པ། མི་ནོར་བའི་རྟགས།
གསུམ་པ། འཁྲུལ་སོ་བསལ་བ།-
བཞི་པ། བླ་གཉན་གྱི་ནད།
ལྔ་པ། བཅོས་ཐབས།
༡ སྨན་དཔྱད་ཀྱི་སྒོ་ནས་བཅོས་པ།
༢ ཟས་སྤྱོད་ཀྱི་སྒོ་ནས་བཅོས་པ།
ས་བཅད་གསུམ་པ། སོ་ནད།
དང་པོ། རྒྱུ་རྐྱེན་སྤྱི།..
གཉིས་པ། དབྱེ་བ་སྤྱི།
གསུམ་པ། སོ་ནད་སོ་སོའི་བརྟག་ཐབས་དང་བཅོས་ཐབས།
༡ རླུང་ལས་གྱུར་པའི་སོ་ནད།……
བྷ ཁྲག་མཁྲིས་ལས་གྱུར་པའི་སོ་ནད།
༣ བད་ཀན་ལས་གྱུར་པའི་སོ་ནད།
༩ སོ་འབྲས།
སོ་སྲིན།....
ས་བཅད་བཞི་པ། ལྕེ་ཡི་ནད།
དང་པོ། རྒྱུ་རྐྱེན་སྤྱི།
གཉིས་པ། དབྱེ་བ་སྤྱི།
གསུམ་པ། བྱེ་བྲག་སོ་སོའི་རྟགས་དང་བཅོས་ཐབས།
115
115
115
115
116
116
117
118
119
121
123
123
123
123
10



123
༢
124
125
125
126
127
127
128
128
128
129
130
130
༡ རླུང་ལས་གྱུར་པའི་ལྕེ་ནད།...
མཁྲིས་པ་ལས་གྱུར་པའི་ལྕེ་ནད།
༣ བད་ཀན་ལས་གྱུར་པའི་ལྕེ་ནད།
༩ ལྕེ་ལྷག་གི་ནད།..
༥ ལྕེ་སྐྲངས་ཀྱི་ནད།
ས་བཅད་ལྔ་པ། རྐན་གྱི་ནད།
དང་པོ། རྒྱུ་རྐྱེན་སྤྱི།..
གཉིས་པ། དབྱེ་བ་སྤྱི།
གསུམ་པ། བྱེ་བྲག་སོ་སོའི་རྟགས་དང་བཅོས་ཐབས།
༡ ལྕེ་ཆུང་བབས་པའི་ནད།
༢ ལྕེ་འདྲའི་ནད།
ཀན་འབྲུམ་ནད།
༩ ཆུ་བུར་ཅན་གྱི་ནད།
༥ རུས་སྦལ་གྱི་ནད།
༦ རྐུན་ཆེན་ཀྱི་ནད།
ས་བཅད་དྲུག་པ། གྲེ་བའི་ནད།
དང་པོ། གློ་ནད་སྤྱིའི་བརྟག་བཅོས།
༡ རྒྱུ་རྐྱེན་སྤྱི།
༣ དབྱེ་བ་སྤྱི།
༣ ནད་རྟགས་སྤྱི།
༩ བཅོས་ཐབས་སྤྱི།
གཉིས་པ། གྲེ་ནད་བྱེ་བྲག་སོ་སོའི་ནད་རྟགས་དང་བཅོས་ཐབས།.
༡ གྲེ་ནད་རླུང་ལས་གྱུར་པའི་ནད།
༢ གྲེ་ནད་ཁྲག་མཁྲིས་ལས་གྱུར་པའི་ནད།
༣ གྲེ་ནད་བད་ཀན་ལས་གྱུར་པའི་ནད།
༤ འདུས་པ་ལས་གྱུར་པའི་ནད།
༥ འབྲས་ལས་གྱུར་པའི་གྲེ་ནད།
131
132
133
134
134
134
134
134
135
135
136
136
137
138
11



138
141
141
142
142
142
142
142
༦ རྨེན་བུ་ལས་གྱུར་པའི་གྲེ་ནད།
ལེའུ་དྲུག་པ། ལྔ་བའི་ནད་གསོ་བ།
དང་པོ། རྒྱུ་རྐྱེན།
གཉིས་པ། དབྱེ་བ། ..
གསུམ་པ། ནད་རྟགས།...
༡ རླུང་གྱུར་གྱི་རྟགས།:
བྷ མཁྲིས་གྱུར་གྱི་རྟགས།
༣ ཁྲག་གྱུར་གྱི་རྟགས།-
༩ བད་ཀན་ལས་གྱུར་པའི་རྟགས།
༥ ཚིལ་ལས་གྱུར་པའི་རྟགས། -
༦ འདུས་གྱུར་གྱི་རྟགས།
༧ གཡང་ལྷ་ཡི་རྟགས…
༨ བྱུར་ལྔ་ཡི་རྟགས།
བཞི་པ། བཅོས་ཐབས།...
༡ སྤྱིའི་བཅོས་ཐབས། -
༢ བྱེ་བྲག་གི་བཅོས་ཐབས།
༩
143
143
143
143
143
144
144
146
12



ལེའུ་དང་པོ།
མགོ་ནད་གསོ་བ།
༄༅། ། སྤྱིར་མགོ་ན་བ་ནི་སྨན་བཅོས་ལག་ལེན་ཐོག་རྒྱུན་དུ་མཐོང་བའི་ནད་ཅིག་ཡིན་ཏེ། འདི་ལ་རྒྱུ་རྐྱེན་
མང་ཞིང་སྲོག་ལ་ཉེན་ཁ་ཡོད་པའི་ནད་གཞི་ཁག་ཅིག་དང་ཐད་ཀར་འབྲེལ་བ་ཡོད་པ་སྟེ། རླུང་གི་ནད་དང་།
མཁྲིས་པའི་ནད། བད་ཀན་གྱི་ནད། ཁྲག་གི་ནད། སྲིན་ནད་སོགས་ཀྱིས་མགོ་ན་བ་དང་། དེ་བཞིན་
སྣ་ནད་དག རྣ་བའི་ནད། མིག་གི་ནད། སོ་ནད་སོགས་དབང་པོའི་ནད་རིགས་ཀྱིས་ཤུགས་རྐྱེན་ཐེབས་
ནས་མགོ་བོ་ན་བ་མ་ཟད། ཀླད་པར་འབྲས་སྐྲན་ཆགས་པ་དང༌། ཀླད་པར་གཉན་ཚད་རྒྱས་པ། སོལ་
བའི་རླངས་དུག་ཕོག་པ། ཡང་ན་མགོ་བོར་བརྡབས་ཆག་ཤོར་བ་སོགས་ཀྱིས་ཀྱང་མགོ་ན་བ་རེད། དེ་བཞིན་
རྒན་པ་ལ་རླུང་དང་། དར་མ་ལ་མཁྲིས་པ། བུད་མེད་ལ་ཁྲག་ནད་སོགས་པའི་རྐྱེན་གྱིས་མགོ་ནད་འབྱུང་
བར་བཤད་ཡོད། དེར་བརྟེན་ང་ཚོས་མགོ་ནད་འདི་འགོག་བཅོས་བྱེད་དགོས་ཚེ་ཐོག་མར་ནད་འདིའི་རྒྱུ་རྐྱེན་
གང་ཡིན་ལེགས་པར་བརྟག་ཤེས་དགོས་ཤིང་། བརྟགས་ཏེ་ནད་གཞིའི་རྒྱུ་རྐྱེན་དང་ངོ་བོ་ཡང་དག་གཏན་
འཁེལ་བྱས་རྗེས་གཞི་ནས་གཉེན་པོ་ཟས་སྤྱོད་སྨན་དཔྱད་བཞི་ཡིས་གསོ་བཅོས་བྱས་ན་ཕན་པ་ངེས་ཅན་འབྱུང་
དང་པོ། སྤྱིའི་རྒྱུ་རྐྱེན།
རྒྱུ་རྐྱེན་དུད་པ་ཉིན་མཚན་གཉིད་ཆག་དང་། །ཆང་མངས་མང་སྨྲས་ངུ་བ་དྲགས་པ་
དང་། ། རླུང་འཚུབ་མ་གོམས་དྲིས་ཕོག་རྒྱུ་ལས་འབྱུང་། །
ཞེས་པ་སྟེ། རྒྱུ་རྐྱེན་གཞི་མཐུན་ནི་དུ་བ་ཆེན་པོའི་དཀྱིལ་དུ་ཡུན་རིང་བསྡད་པ་དང་། ཉིན་མཚན་
མང་པོར་སྦྲེལ་ནས་གཉིད་ཆག་པ། ཆང་མང་པོ་བཏུང་བ་དང་གཏམ་མང་
ང་པོ་སྨྲས་པ། ངུ་དྲགས་པ།
མགོར་རླུང་འཚུབ་ཕོག་པ། སྔར་མ་གོམས་པའི་དྲིས་ཕོག་པ་སྟེ་ཚ་བའི་ནུས་པ་དང་ལྡན་པའི་རྫས་རིགས་ཀྱི་
དྲིས་ཕོག་ན་ཚ་བ་དང༌། བསིལ་ངད་ཅན་གྱི་ནུས་པ་དང་ལྡན་པའི་རྫས་རིགས་ཀྱི་དྲིས་ཕོག་པའི་རྒྱུ་ལས་གྲང་བ་
འབྱུང་ངོ་། །
1



སྙིང་པོ་བསྡུས་པ་ལས། དུ་བ་ཉི་ཚན་ཁ་བ་དང་། ། ཆུ་དང་རྩེ་དང་གཉིད་དྲགས་དང་། ། གཉིད་
ཡར་རྡུལ་དང་མདུན་གྱི་རླུང་། ། མཆི་མ་བཀག་དང་དུས་དྲགས་དང་། ། ཆུ་འཐུངས་ཆང་འཐུངས་དྲགས་
པ་དང་། ། སྲིན་བུས་ཤུགས་ནི་བཀག་པ་དང་། ། སྡུས་དང་བསྐུ་བྱུག་དྲིལ་ཕྱིས་ལ། ། མི་དགའ་རྒྱུན་དུ་
ཐུར་དུ་བལྟ། ། མ་གོམས་དྲི་དང་ཟས་གནོད་ཟོས། ། མང་དུ་སྨྲས་པས་མགོ་བོ་ཡི། ། ནང་དུ་ནད་ནི་སྐྱེད་
པར་བྱེད། ། ཅེས་གསུངས་པ་ལྟར་རོ། །
གཉིས་པ། སྤྱིའི་དབྱེ་བ།
དབྱེ་བ་གཙོ་བོའི་ནད་བརྒྱད་ཕལ་པ་དྲུག །
ཅེས་པ་སྟེ། ལུས་སྟོད་མགོ་བོའི་ནད་ལ་དབྱེ་བ་ཕྱེ་ན་གཙོ་བོའི་ནད་བརྒྱད་དང་ཕལ་པའི་ནད་དུག་
བཅས་བཅུ་བཞི་ཡོད།
༡ གཙོ་བོ་བརྒྱུད།
དང་པོ་རླུང་མཁྲིས་ཁྲག་དང་བད་ཀན་དང་། ། ལྡན་པའི་ནད་གསུམ་མགོ་ཡི་སྲིན་དང་
བརྒྱུད།
ཅེས་པ་སྟེ། དང་པོ་མགོ་ནད་གཙོ་བོའི་ནད་ལ་རླུང་ལས་གྱུར་པའི་མགོ་ནད་དང་། མཁྲིས་པ་ལས་
གྱུར་པའི་མགོ་ནད། ཁྲག་ལས་གྱུར་པའི་མགོ་ནད། བད་ཀན་ལས་གྱུར་པའི་མགོ་ནད་དེ་རྐྱང་པ་བཞི་དང་།
བད་མཁྲིས་ལས་གྱུར་པའི་མགོ་ནད་དང་། བད་རླུང་ལས་གྱུར་པའི་མགོ་ནད། རླུང་མཁྲིས་ལས་གྱུར་པའི་
མགོ་ནད་དེ་ལྡན་པ་གསུམ། མགོ་ཡི་སྲིན་ནད་དང་བཅས་བརྒྱུད་ཡོད་ཅེས་པའི་དོན་ནོ། །
༢ ཕལབ་དྲུག་
ཕལ་བ་མ་རླུང་རྨེན་འབྲས་གློག་པ་ཅན། སྐུ་བྱི་སྤྱི་ཐེར་སྐྲ་དཀར་རྣམ་པ་དྲུག །
ཅེས་པ་སྟེ། མགོ་ནད་ཕལ་པ་ལ་མ་རླུང་དང་། རྨེན་འབྲས་དང་། གློག་པ་ཅན་དང་། སྐྲབྱི་བ་
དང་། སྤྱི་ཐེར་དང་། སྐྲ་དཀར་དང་བཅས་རྣམ་པ་དྲུག་ཡོད་ཅེས་པའི་དོན་ཡིན་ནོ། །
2



ས་བཅད་དང་པོ། རླུང་ལས་གྱུར་པའི་མགོ་ནད།
རླུང་ལས་གྱུར་པའི་མགོ་ནད་ཟེར་བ་དེ་ནི་རླུང་གི་བྱེད་ལས་ལོག་པའམ་འཁྲུགས་ཏེ་ཀླད་པའི་དབང་རྩའི་
ནུས་པ་ཉམས་ཞན་དུ་གྱུར་ནས་མགོ་བོ་ན་བའི་ནད་ཅིག་རེད།
དང་པོ། རྒྱུ་རྐྱེན།
རྒྱུརྐྱེན་ནི་བཅུད་མེད་ཁ་ཟས་ཀྱི་རིགས་ཁོ་ན་ཡུན་དུ་བསྟེན་པ་དང་། མགོར་རླུང་འཚུབ་དང་བསིལ་
ངད་ཅན་གྱི་དྲིས་ཕོག་པ། གཉིད་ཆག་པ། སེམས་ལས་ཆེས་དྲགས་པ་སོགས་མདོར་ན་ནུས་པ་ཡང་ལ་རྩུབ་
པའི་ཟས་སྤྱོད་ཀྱི་རྐྱེན་རྣམས་ཀྱིས་མགོ་རླུང་གི་ནད་སྐྱེད་པར་བྱེད་དོ། །
གཉིས་པ། ནད་རྟགས།
དེ་རྟགས་རླུང་གྱུར་མུར་འགྲམ་ཟུག་ཅིང་གཟེར། །དཔྲལ་བ་སྨིན་མཚམས་ལུག་པ་སྙམ་དུ་
སེམས། །རྣ་བ་འུར་ཞིང་སོ་དང་འགྲམ་པ་ན། །རྩ་འཁྱུག་ལྟ་བ་མི་བཟོད་སྣ་ཆུ་མང་། །ལྡང་
དུབ་ན་ཞིང་སྣུམ་དུགས་བསྡམས་ན་བདེ། །
ཞེས་པ་སྟེ། རླུང་ལས་གྱུར་པའི་མགོ་ནད་ཀྱི་ནད་རྟགས་ནི་མུར་འགྲམ་གཉིས་ཟུག་ཅིང་གཟེར་བ་དང་།
དཔྲལ་བ་དང་སྨིན་མའི་མཚམས་སུ་ལུག་ཡོང་བ་ལྟར་སྙམ་ཞིང་། རྣ་བ་འུར་བ་དང་། སོ་འགྲམ་ན་ལ་རྩ་
འཁྱུག་ཅིང་ཉི་འོད་སོགས་གསལ་ཆ་ཆེ་བའི་ཡུལ་ལ་ལྟ་མི་བཟོད་པ། སྣ་ཆུ་མང་ཞིང་ལྡང་དུབ་བྱེད་ནས་ན་བ།
མགོ་བསྡམས་པ་དང་སྣུམ་དུགས་བྱས་ཚེ་ཅུང་ཟད་བདེ་སྙམ་འཆར་བའོ། །
མན་ངག་རྒྱུད་ཀྱི་ཉེས་ གསུམ་གསོ་བའི་ སྐབས་ ལས། མདོར་བསྡུས་ མགོ་ རླུང་ མགོ་འཁོར་རྣ་ག
འུར། ། སྐྱུག་ཅིང་ལངས་ན་འགྱེལ་བུབ་ཕྱི་ཡུལ་འཁྱོམ། ། ཞེས་གསུངས་པ་ལྟར་ངོས་འཛིན་པར་བྱའོ། །
3



གསུམ་པ།
མི་ནོར་བའི་རྟགས།
འཕར་རྩའི་རྒྱུ་བ་སྟོང་པ། དྲི་ཆུའི་མདོག་སྔོ་ལ་སླ་བ། རྣ་བ་འུར་ཞིང་མུར་འགྲམ་སོགས་ཀྱི་གནས་སུ་
ལྡང་དུབ་བྱེད་ནས་ན་ཟུག་གཏོང་བ། སྣུམ་དུགས་དང་བསྡམས་ན་བདེ་བ་སོགས་འབྱུང་བ་ནི་མགོ་རླུང་གི་
ནད་འདིའི་མི་ནོར་བའི་རྟགས་ཡིན་ནོ། །
བཞི་པ། བཅོས་ཐབས།
བཅོས་ཐབས་རླུང་ལས་གྱུར་པའི་མགོ་ནད་ལ། །ཞུན་མར་རྗེས་ལ་འོ་མ་དྲོད་མོ་བླུད། །
ཤ་སྣ་མང་བརྡུངས་འུ་སུས་བྲན་བཙོས་བདུག ། མར་སྣ་ཚོགས་དང་ཀ་ར་སྦྱར་ལ་བྱིན། ། རླུང་
འཇོམས་སྨན་དང་ཞུན་མར་སྦྱར་བ་འམ། ། རས་བལ་ས་བོན་ཤིང་ཚ་ཛཱ་ཏི་དང་། ། གླ་སྒང་ཆུ་
དྲོན་ལ་བཏབ་སྣ་སྨན་བཏང་། ། རྒྱ་སྲུབས་རྣམས་སུ་ཧོར་གྱི་མེ་བཙའ་བྱ། ། སྡུད་སྒོ་གསུམ་དང་
འཕར་རྩ་གང་ལངས་བསྲེག །
ཅེས་པ་སྟེ། རླུང་ལས་གྱུར་པའི་མགོ་ནད་ལ་སྨན་དཔྱད་ཟས་སྤྱོད་བཞིའི་སྒོ་ནས་བཅོས་པར་བྱའོ། །
༡ སྨན་དཔྱད་ཀྱི་སྒོ་ནས་བཅོས་པ།
（༡) སྨན་གྱིས་བཅོས་པ།
མགོ་རླུང་ལ་སྨན་ནི་རླུང་འཇོམས་སྨན་ཏེ་ར་མཉེ། ཉེ་ཤིང་། ལྕབ། བ་སྤུ། གཟེ་མ་བཅས་པ་སྟེ་
རྩ་བ་ལྔ་དང་ཞུན་མར་སྦྱར་བའམ། རས་བལ་གྱི་ས་བོན་ཏེ་སྲིན་བལ་གྱི་ས་བོན་ལུག་ཤིག་འདྲ་བ་ཞེས་སྣང་བ་དེ་
དང་། ཤིང་ཚ། ཛཱ་ཏི། གླ་སྒང་བཅས་ཆུ་དྲོན་མོ་ལ་བཏབ་པའི་སྣ་སྨན་བཏང་བར་བྱ་ཞིང་། ལུག་མགོ་
གདུས་པའི་ཁུ་བར་ཤིང་ཀུན་དང་། སྒ་སྐྱ། རྒྱམ་ཚྭ་བཏབ་སྟེ་གཏོང་བ་དང་། ཡང་ན་ཨ་གར་ཉི་ཤུ་དང་།
ཨ་གར་སོ་ལྔ། བདུད་རྩི་བཅུ་གཅིག ཛཱ་ཏི་བཅུ་བཞི། རྩ་བ་ལྔའི་སྨན་མར་སོགས་ནད་རྟགས་དང་བསྟུན་
ནས་གཏོང་དགོས། སྨན་རྟ་ཆང་དང་ཡང་ན་རུས་ཁུས་བྱས་ན་འཕྲོད་ཚེའོ། །
བྱེ་རིང་ལས། ཁྱད་པར་མགོ་རླུང་བཅོས་ལ་ཤིང་ཀུན་དང་། སྒ་དང་རྒྱམ་ཚྭ་ཛཱ་ཏི་གུ་གུལ་ལྔ། རུས་
ཁུས་ཕུལ་བཏང་མགོ་རླུང་མོད་ལ་འཚོ། ། ཞེས་གསུངས་པ་ལྟར་བསྟེན་པར་བྱའོ། །
4



（3)དཔྱད་ཀྱིས་བཅོས་པ།
མགོ་རླུང་གི་ནད་ལ་དཔྱད་དུ་ཤ་སྣ་མང་པོ་བརྡུངས་ལ་འུ་སུས་བྲན་པ་འོ་མར་བཙོས་པས་བདུག་པ་དང་།
མགོ་བོའི་རྒྱ་སྲུབས་རྣམས་སུ་ཧོར་གྱི་མེ་བཙའ་ཞེས་གོ་སྙོད་སྣུམ་ལྡན་མེར་བསྲོས་ཏེ་དུགས་བྱ་བ་དང༌། འདུས་
སོ་གསུམ་ཞེས་ལྟག་པའི་སྡུད་སྒོ་དང་། མཚོགས་མ། སྤྱི་གཙུག་བཅས་གསུམ་དང་། འཕར་རྩ་གང་ལངས་
པ་དེ་དག་མེས་བསྲེག་པར་བྱའོ། །
༢ ཟས་སྤྱོད་ཀྱི་སྒོ་ནས་བཅོས་པ།
（༡) ཟས་ཀྱིས་བཅོས་པ།
མགོ་རླུང་ནད་ལ་ཞུན་མར་དང་། ཤ་རྙིང། བུ་རམ། འོ་མ་སོགས་དྲོད་བཅུད་དང་ལྡན་པའི་
བཟའ་བཏུང་རིགས་བསྟེན་པ་དང་། མར་སྣ་ཚོགས་ཚད་དང་ཀ་ར་སྦྱར་བའང་བསྟེན་པར་བྱའོ།
（༢)སྤྱོད་ལམ་གྱིས་བཅོས་པ།
སྤྱོད་ལམ་ནི་ཁོར་ཡུག་དབེན་ཞིང་དྲོད་དང་ལྡན་པའི་གནས་སུ་བསྡད་དེ་སེམས་མཐུན་གྱི་གྲོགས་དང་སྙན་
པའི་ཚིག་སྨྲ་བ་དང་། བློ་སེམས་བདེ་ཞིང་བག་ཕེབས་པར་བྱ་བ་གཅེས་སོ། །
ས་བཅད་གཉིས་པ། མཁྲིས་པ་ལས་གྱུར་པའི་མགོ་ནད།
མཁྲིས་པ་ལས་གྱུར་པའི་མགོ་ནད་ཅེས་པ་ནི་ཕྱི་ནང་རྐྱེན་གང་ཞིག་གིས་ལུས་ཀྱི་མེ་ཁམས་མཁྲིས་པ་
འཁྲུགས་ཏེ་ལུས་སྟོད་ཀྱི་དབང་པོ་དང་མགོ་བོ་ལ་གནོད་རྐྱེན་ཐེབས་ནས་ན་བ་ཞིག་ལ་ཟེར།
དང་པོ། རྒྱུ་རྐྱེན།
མཁྲིས་པའི་མགོ་ནད་ཀྱི་རྒྱུ་རྐྱེན་ནི། ཆང་རག་དང༌། ཤ་ཚོན་པོ། མར་རྙིང་སོགས་རོ་ཚ་སྐྱུར་དང་
ནུས་པ་དྲོད་བཅུད་ཅན་གྱི་བཟའ་བཏུང་རིགས་བསྟེན་དྲགས་པ་དང་། མེ་དང་ཉི་མར་བསྲོ་དྲགས་པ། རྒྱུད་
ལ་ཞེ་སྡང་དྲག་པོ་སྐྱེས་པ་སོགས་ཀྱིས་སློང་བར་བྱེད་པ་ཡིན་ནོ། །
5



གཉིས་པ། ནད་རྟགས།
མཁྲིས་གྱུར་རིམས་འདྲ་མགོ་ལུས་མིག་རྣམས་ཚ། ་། དུ་བས་བདུག་སེམས་མཚན་དུས་གྲང་
ན་བདེ། །
ཞེས་པ་སྟེ། མཁྲིས་པའི་མགོ་ནད་ཀྱི་མཚན་ཉིད་དམ་ནད་རྟགས་ནི་རིམས་ནད་དང་འདྲ་བར་མགོ་
དང་ལུས་དང་མིག་སོགས་ཀྱི་གནས་སུ་ཚ་དྲོད་རྒྱག་པ་དང་། ཁ་ཁ་བ། སྐྱུགས་མེར་ལངས་པ་དང་སྐབས་སུ་
མཁྲིས་ཁུ་ཉུང་ཙམ་སྐྱུག་པ། མགོ་བོ་ན་བ་དང༌། ཁྱད་པར་དུ་མཚོགས་མའི་གནས་སུ་གཟེར་ཆེ་ཞིང་།
མཚན་མོའི་དུས་དང་གྲང་ན་བདེ་སྙམ་བྱེད་པ་སོགས་ཀྱི་མངོན་ཚུལ་ཡོད་ཅེས་པའི་དོན་ཡིན་ནོ། །
མན་ངག་ཡོན་ཏན་རྒྱུད་ལས། མགོ་ལ་ཞུགས་ན་མཚོགས་མ་ཀླད་པ་ན། ། ཉི་མ་ཕོག་དང་ཞོ་འཐུང་
སྟོན་དུས་ལྡང་། ། ཞེས་དང་། མན་ངག་རིན་ཆེན་འབྱུང་གནས་ལས། མཁྲིས་པ་ལས་གྱུར་ན་ལུགས་
རིམས་དང་འདྲ། ། མགོ་ལུས་མིག་ཚ་དུ་བས་བདུགས་སྙམ་བྱེད། ། ཤུ་ཡི་མདོག་སེར་སྐབས་སུ་མཁྲིས་པ་
སྒྲུག ། ཅེས་གསུངས་པ་ལྟར་བརྟག་པར་བྱའོ། །
གསུམ་པ། མི་ནོར་བའི་རྟགས།
མཁྲིས་པ་ལས་གྱུར་པའི་མགོ་ནད་ཡིན་ཚེ་ངེས་པར་མཚོགས་མའི་གནས་སུ་ཚ་དྲོད་དང་ཟུག་གཟེར་ཡོད་
དེ། དྲོད་བཅུད་རིགས་ཀྱིས་གནོད་ལ་གྲང་བསིལ་རིགས་ཀྱིས་ཕན་པ། རྩ་རྒྱུད་ཕྲ་ལ་གྲིམས་པར་འཕར་བ་
དང་། དྲི་ཆུའི་མདོག་སེར་ལ་དྲི་དུགས་པ་སོགས་མངོན་པ་ནི་ནད་འདིའི་མི་ནོར་བའི་རྟགས་ཡིན།
བཞི་པ། བཅོས་ཐབས།
༡ སྨན་དཔྱད་ཀྱི་སྒོ་ནས་བཅོས་པ།
མཁྲིས་གྱུར་མར་གསར་སྣུམ་འཆོས་རྗེས་ལ་གཏར། །བསིལ་བའི་སྐྱུག་འཁྲུས་སྦྱང་ཞིང་ཆུ་
ཡིས་བྲན། ། ཙན་དན་ཨུ ཏྤལ་རྒྱ་སྤོས་རུ་རྟ་བྱུག ། ཀ་ར་ གུར་ཀུམ་མར་གསར་སྣ་སྨན་
བཏང་། ། ཞེས་པ་སྟེ།
6



(༡)དཔྱད་ཀྱིས་བཅོས་པ།
མཁྲིས་གྱུར་མགོ་ནད་ཀྱི་དཔྱད་ནི་མགོ་ལ་མར་གསར་དང་ཏིག ཏའི་སྣུམ་འཆོས་བྱས་རྗེས་དཔྲལ་རྩ་
དང་མཁྲིས་རྩ་གཤའ་རིངས་ལ་ཁྲག་ཉུང་ཙམ་གཏར་ན་ཕན་པ་ཆེའོ། ། བསིལ་བའི་སྐྱུག་འཁྲུས་བྱ་བ་སྟེ་དུར་
བྱེད་དང་། ཁྲོན་བུ། རི་ཤོ། གསེར་གྱི་ཕུད་བུ། གཡའ་ཀྱི་མ་སོགས་ཀྱི་སྟེང་དུ་ཏིག་ཏ་དང་གསེར་མེ་
བསྣན་པས་སྦྱང་བར་བྱ་ཞིང་། མགོ་ལ་ཆུ་བསིལ་གྱིས་བྲན་ལ་ཙན་དན་དཀར་པོ་དང་། ཨུཏྤལ་སྔོན་པོ།
རྒྱ་སྤོས། རུ་རྟ་བཅས་སྦྱར་བ་བྱུགས་པར་བྱའོ། །
（༢) སྨན་གྱིས་བཅོས་པ།
སྨན་ནི་ཏིག་ཏའི་ཐང་དང་མགོ་ཐང་སུམ་ཐང་། དར་མ་ཡིན་ན་གསེར་མདོག་བཅུ་གཅིག བྷི་ཏིག་
ཏིག་ཏ་བརྒྱུད་པ། རིལ་དཀར་པད་སྡོང་སོགས་ནད་རྟགས་དང་བསྟུན་ནས་གཏོང་བ་དང་། ཟུངས་ངན་
དང་། རྒན་པོ་དང་། བྱིས་པའི་རིགས་ལ་མཁྲིས་ལས་རྣམ་རྒྱལ་བསྟེན་ན་འཇམ་ཞིང་འཕྲོད། ཀ་ར་དང་
གུར་ཀུམ་མར་གསར་དང་སྦྱར་བའི་སྣ་སྨན་བཏང་བར་བྱའོ། །
4 ཟས་སྤྱོད་ཀྱི་སྒོ་ནས་བཅོས་པ།
ཟས་སྐོམ་ནི་བ་ལང་དང་རི་དྭགས་ཀྱི་ཤ་གསར་པ་དང་། བ་རའི་ཞོ་དར། ནས་སྔོན་གྱི་ཟན། སྔོ་
ཚོད་ཀྱི་རིགས། ཁྱད་པར་དུ་ཁུར་མོང་གི་ཚོད་མ་དང༌། ཚྭ་སྡོར་མེད་པའི་ཕྱེ་ཐུག་སླ་མོ། ཆུ་བསིལ་སོགས་
ནུས་པ་བསིལ་ལ་ཡང་བའི་རིགས་བསྟེན་པར་བྱ། སྤྱོད་ལམ་ནི་ལྗོན་ཤིང་རིགས་ཀྱི་བསིལ་གྲིབ་ཡོད་ས་དང་།
ཡང་ན་ཆུ་འགྲམ་ལྟ་བུ་བསིལ་སའི་གནས་སུ་ལུས་མི་འཁྲུགས་པར་དལ་བར་འདུག་པར་བྱའོ། །
ས་བཅད་གསུམ་པ། ཁྲག་ལས་གྱུར་པའི་མགོ་ནད།
ཁྲག་ལས་གྱུར་པའི་མགོ་ནད་ནི་ལུས་ཀྱི་ཁྲག་འཁྲུགས་པའམ་ངན་ཁྲག་རྒྱས་ཏེ་ཀླད་པར་གནོད་རྐྱེན་ཐེབས་
ནས་མགོ་བོ་ན་བ་ཞིག་ལ་ཟེར།
དང་པོ། རྒྱུ་རྐྱེན།
ལུས་ལ་ཐ་མལ་དུ་གནས་པའི་ཟུངས་ཁྲག་འདི་མགོ་ནད་ཁྲག་ལས་གྱུར་པའི་རྒྱུ་གཙོ་བོ་ཡིན་ཞིང་། དེ་
7



སྐྱེད་པར་བྱེད་པའི་རྐྱེན་ནི་ཤ་ཆང་མར་རྙིང་དང་ཚྭ་ཁུའི་ཇ་དང་རུས་ཁུ་སོགས་རོ་ལན་ཚྭ་དང་ཚ་སྐྱུར། ནུས་པ་
སྣུམ་བཅུད་དང་ལྡན་པའི་བཟའ་བཏུང་རིགས་བསྟེན་དྲགས་པ་དང་། ཞེ་སྡང་དང་དྲག་ཤུལ་གྱི་ལས་སོགས་
ཀྱིས་སློང་བར་བྱེད་པ་ཡིན་ནོ། །
གཉིས་པ། ནད་རྟགས།
ཁྲག་གྱུར་རྩེ་ཆུང་རྒྱངས་ལ་མུར་འགྲམ་གཟེར། ། ཆང་དང་དྲག་ཤུལ་གཉིད་དང་ཉི་ཚན་
གནོད། །
ཅེས་པ་སྟེ། ཁྲག་ལས་གྱུར་པའི་མགོ་ནད་ཀྱི་མཚན་ཉིད་དམ་ནད་རྟགས་ནི་སྐེའི་རྩེ་ཆུང་གི་ཁྲག་རྩ་དེ་
བརྒྱངས་པ་ལྟར་འབུར་དུ་དོན་པ་དང་། མུར་འགྲམ་དང་རོ་སྟོད་གཟེར་བ། སྣ་ཁྲག་དོན་པ། མིག་སྤྲིན་
དང་ངོ་གདོང་སོགས་དམར་སྨུག་ཆགས་པ། ཆང་འཐུང་བ་དང༌། དྲག་ཤུལ་གྱི་ལས་བྱེད་པ། ཉིན་མོ་
གཉིད་ལོག་པ། ཉི་ཚན་སོགས་ཀྱིས་གནོད་པ་བཅས་ཀྱི་མངོན་ཚུལ་ཡོད་པ་རེད།
མན་ངག་རིན་ཆེན་འབྱུང་གནས་ལས། ཁྲག་གྱུར་རྩེ་ཆུང་རྒྱངས་ལ་མུར་འགྲམ་གཟེར། མིག་ཚ་ཤ་
མདོག་དམར་ལ་སྣ་ཁྲག་འཛག ། ཅེས་པ་དང་། མན་ངག་ལྷན་ཐབས་ལས། ཁྲག་གྱུར་རྩེ་ཆུང་རྒྱུངས་ལ་
མུར་འགྲམ་འཁྱུག ། མགོ་ལྕི་ཆང་དང་དྲག་ཤུལ་ཉི་ཚན་གནོད། ཅེས་གསུངས་པ་ལྟར་ངོས་འཛིན་པར་
བྱའོ། །
གསུམ་པ། མི་ནོར་བའི་རྟགས།
ཁྲག་ལས་གྱུར་པའི་མགོ་ནད་ཡིན་ཚེ་རྩ་ནི་འབུར་ལ་འདྲིལ་བར་འཕར་བ་དང་། ཆུ་མདོག་སྨུག་ལ་དྲི་མ་
དུགས་པ། ཁྱད་པར་དུ་ཆང་འཐུང་བ་དང་མེ་ཉིར་བསྲོས་པ་སོགས་ཀྱི་རྐྱེན་གྱིས་མགོ་བོ་བརྒྱངས་ཡོང་བ་ལྟར་
ན་བ་དང་། སྣ་ཁྲག་དོན་པ་སོགས་འབྱུང་བར་ངེས་སོ། །
8



བཞི་པ། བཅོས་ཐབས།
༡ སྨན་དཔྱད་ཀྱི་སྒོ་ནས་བཅོས་པ།
ཁྲག་གྱུར་འབྲས་བུ་གསུམ་གྱི་ཐང་བཏང་ལ། ། གཏར་དང་ཞལ་ཞལ་བྱ་ ཞིང་ཆུ་ལྕག་
བརྡེག །
ཅེས་པ་སྟེ། ཁྲག་གི་མགོ་ནད་ལ་འབྲས་བུ་གསུམ་གྱི་ཐང་གཏོང་ཞིང་
། ཁྱད་པར་ཁྲག་རྒྱས་པ་ལ་སྐུ་རུ་
ཉེར་ལྔ་དང་། ཙན་དན་བཅོ་བརྒྱད། བླ་མེད། མི་ཕམ་གྱི་ཁྲག་འཐུང་ལྔ་བ་སོགས་ནད་རྟགས་དང་
བསྟུན་ནས་གཏོང་དགོས། དཔྱད་དུ་གསེར་མདུང་དང་། དངུལ་མདུང་། དཔྲལ་རྩ་སོགས་ལ་ཁྲག་
གཏར་བ་དང་། ཡང་ན་རྡོ་གྲང་སོགས་ཀྱིས་ཞལ་ཞལ་བྱ་ཞིང་ཆུ་ལྕག་གིས་བརྡེགས་པས་ཀྱང་ཕན་པར་ནུས་
སོ། །
མན་ངག་རིན་ཆེན་འབྱུང་གནས་ལས། ཁྲག་མཁྲིས་མགོ་ན་འབྲས་གསུམ་ཐང་བཏང་ལ། ། དཔྲལ་
རྩ་གཏར་ཞིང་ཆུ་ལྕག་བརྡེགས་པས་ཞི། ། མ་ཞི་མན་ངག་གུར་ཀུམ་བཅུ་གསུམ་སྟེང་། གི་ཝང་བ་ཤ་ཀ་
བསྣན་གཏོང་བ་བསྔགས། ། ཞེས་གསུངས་པ་ལྟར་བསྟེན་པར་བྱའོ། །
༢ ཟས་སྤྱོད་ཀྱི་སྒོ་ནས་བཅོས་པ།
ཟས་སུ་སྔོ་ཚོད་ཀྱི་རིགས་དང་། ཚྭ་སྡོར་མེད་པའི་ཇ་དང་ཕྱེ་ཐུག་སོགས་བསྟེན་པ་དང་
། ཤ་མར་ཚིལ་
རྙིང་སོགས་ཞག་ཚིལ་ཡོད་པའི་ཟས་རིགས་དང་ཆང་རག་ཇ་བསྲུབས་མ་སོགས་འཛེམ་པར་བྱའོ། ། སྤྱོད་ལམ་
ནི་བསིལ་བའི་གནས་སུ་དལ་བར་བསྡད་དེ་ལུས་སེམས་མི་འཁྲུགས་པར་བྱའོ། །
ས་བཅད་བཞི་པ། བད་ཀན་ལས་གྱུར་བའི་མགོ་ནད།
བད་ཀན་ལས་གྱུར་པའི་མགོ་ནད་ནི་ལུས་ཀྱི་བད་ཀན་ས་ཆུའི་ཁམས་ངོ་བོ་ལྕི་ལ་བསིལ་བ་སོགས་འཕེལ་
བའི་རྐྱེན་གྱིས་ཀླད་པར་གནོད་རྐྱེན་ཐེབས་ནས་མགོ་བོ་ན་བ་ཞིག་ལ་ཟེར།



དང་པོ།
རྒྱུ་རྐྱེན།
རྒྱུ་རྐྱེན་གཞི་མཐུན་ནི་རོ་མངར་བ་དང་། ནུས་པ་ལྕི་སྣུམ་བསིལ་བ་སོགས་ཀྱི་བཟའ་བཏུང་རིགས་
བསྟེན་དྲགས་པ་དང་། ཉིན་གཉིད་ལོག་ཅིང་རླན་སྟེང་དུ་ཉལ་བ་སོགས་ཀྱིས་སློང་བ་ཡིན།
གཉིས་པ། ནད་རྟགས།
བད་ཀན་ལས་གྱུར་མགོ་ལྕི་ཟས་མི་ཞིམ། ། སྐྱུག་ཅིང་མིག་སྐྲངས་མཚན་མོའི་དུས་ན་བདེ། །
ཞེས་པ་སྟེ། བད་ཀན་ལས་གྱུར་པའི་མགོ་ནད་ཀྱི་མཚན་ཉིད་དམ་རྟགས་མཚན་ནི་མགོ་བོ་ལྕི་ཞིང་
འཐོམས་པ་དང་། གཉིད་ཆེ་བ། ཁ་ཟས་གང་ཟོས་ཀྱང་བྲོ་བ་མི་ཞིམ་པ། སྐྱུགས་མེར་ལངས་པ། མིག་
ལྕིབས་སྐྲངས་པ་སོགས་འབྱུང་ལ། མཚན་མོའི་དུས་སུ་ཅུང་ཟད་བདེ་བར་མངོན་ནོ། །
མན་ངག་ཡོན་ཏན་རྒྱུད་ཀྱི་ཉེས་གསུམ་གསོ་བའི་སྐབས་ལས། བད་ཀན་མགོ་ལ་ཞུགས་ན་མགོ་བོ་
ལྕི། ། གཉིད་ཆེ་དང་ག་མི་བདེ་ཡི་ག་འགག ། ཅེས་དང། སྙིང་པོ་བསྡུས་པ་ལས། བད་ཀན་ལས་
གྱུར་ཡི་ག་འཆུས། །མགོ་ལྕི་ཚོར་བ་མེད་ཅིང་གྲང་། ། རྩ་མི་འཕར་ཞིང་སྐྱིད་སྙོམ་ལ། ། ཉིན་མོ་ནད་ཆུང་
མཚན་མོ་ལྡང་། མྱ་ཞིང་མིག་ནི་སྐྲངས་པ་དང་། ། རྣ་བ་གཡའ་ཞིང་སློན་པ་ཡིན། ། ཞེས་གསུངས་པ་
ལྟར་བརྟག་པར་བྱའོ། །
གསུམ་པ། མི་ནོར་བའི་རྟགས།
བད་ཀན་ལས་གྱུར་པའི་མགོ་ནད་ཡིན་ཚེ། རྩ་རྒྱུད་བྱིང་ཞིང་གུད་ལ་ཆུ་མདོག་དཀར་ལ་དྲི་རླངས་ཆུང་
བ། མགོ་བོ་ལྕི་ལ་ན་ཟུག་ཆུང་བ་དང་། དང་ག་མི་བདེ། འགུལ་སྐྱོད་མི་མོས་པ། གཉིད་ཆེ་བ། ཁྱད་
པར་དུ་ལྡི་དྲོའི་དུས་སུ་ན་བ་དང་། མཚན་མོའི་དུས་སུ་བདེ་བའི་མངོན་ཚུལ་སོགས་སྟོན་པ་ནི་ནད་འདིའི་མི་
ནོར་བའི་རྟགས་ཡིན།
10



བཞི་པ། བཅོས་ཐབས།
༡ སྨན་དཔྱད་ཀྱི་སྒོ་ནམ་བཅོས་པ།
བད་གྱུར་མར་རྙིང་སྣུམ་རྗེས་སྐྱུག་ཏུ་གཞུག ཚ་བ་ལྔ་དང་སྤྱང་ཚེར་བ་ཡིས་བདུག ། ཅི་
ཏྲ་ཀ་དང་སྒ་སྐྱ་སྲན་ཕྱེ་བྱུག ། སྨྱུང་བྱས་ལ་ཕུག་སྤྲང་རྩིའི་སྣ་སྨན་བཏང་། ། ཞེས་པ་སྟེ། བད་
ཀན་ལས་གྱུར་པའི་མགོ་ནད་ལ་དཔྱད་དུ་མར་རྙིང་གིས་སྣུམ་འཆོས་བྱས་རྗེས་སྐྱུགས་སུ་གཞུག་པ། ཚ་བ་ལྔ་
དང་སྤྱང་ཚེར་སོགས་ཀྱིས་བདུག་ཅིང་ཙི་ཏཱ་དང་། སྒ་སྐྱ། སྲན་ཕྱེ་རྣམས་ཀྱིས་བྱུག་བྱའོ། །
སྨན་དུ་སེ་འབྲུ་བཞིའི་སྟེང་སྒོ་སྒྱུ་དང་། ཙི་ཏྲ་ཀལ་ལ་ཕུད། རྒྱམ་ཚ་བསྣན་པ་སྦྱར་བ་དང་། ཕྱི་
རྒྱུད་སེ་འབྲུ་བརྒྱུད་པ། ཅོང་ཞི་དྲུག་པ། ཕག་མོ་གྲུ་པ་སོགས་བསྟེན་པ་དང་། སྒྲུང་བར་བྱས་རྗེས་ལ་ཕུག་
གི་ས་བོན་སྦྲང་རྩི་དང་སྦྱར་བའི་སྣ་སྨན་གཏང་བར་བྱའོ། །
སྙིང་པོ་བསྡུས་པ་ལས། བད་ཀན་མགོ་ནད་མར་རྙིང་དང་། ། སྣུམ་འཆོས་བྱས་ལ་ཚ་བས་སྐྱོན། །
དུགས་དང་བྱུག་པ་སྣ་སྨན་སོགས། རྩུབ་དྲོ་རྣོ་བའི་སྨན་གྱིས་གསོ། ། འདིར་ནི་སྨྱུང་བའང་བསྔགས་པ་
ཡིན། །
གསོ་རིག་ཟིན་ཏིག་ལས། བདུད་རྩི་སུམ་སྦྱོར་སྟེང་རྡོ་དྲེག་དང་དུང་ཐལ། དུར་རུས་ཐལ་བ་བསྣན་
པ་ཟབ་ཅེས་གསུངས་པ་ལྟར་བསྟེན་པར་བྱའོ། །
༢ ཟས་སྤྱོད་ཀྱི་སྒོ་ནས་བཅོས་པ།
ནད་འདི་ལ་ཟས་སྐོམ་ནི་ཉ་ཤ་དང་ལུག་ཤ སྐམ་སའི་འབྲུ་རྙིང་གི་ཟན་དོན་སོགས་འཇུ་སླ་བ་ཉུང་ཙམ་
རེ་དང་། སྒ་སྨུག་གི་ཕྱེ་མ་བཏབ་པའི་ཆུ་བསྐོལ་སོགས་བསྟེན་པར་བྱའོ། །
སྤྱོད་ལམ་དུ་མེ་དང་ཉི་མར་བསྲོ་བ
་བ་དང་། ཉིན་གཉིད་མི་ལོག་པར་སྐམ་སའི་གནས་སུ་རྩོལ་བཅག་
བྱའོ། །
ས་བཅད་ལྔ་པ། བད་མཁྲིས་ལས་གྱུར་པའི་མགོ་ནད།
བད་མཁྲིས་ལས་གྱུར་པའི་མགོ་ནད་ནི་ཕྱི་ནང་གི་རྐྱེན་གང་ཞིག་གིས་ལུས་ལ་ཐ་མལ་དུ་གནས་པའི་འདུ་བ་
11



བད་ཀན་དང་མཁྲིས་པ་གཉིས་ཀྱི་ངོ་བོ་གཞན་དུ་གྱུར་ནས་ལུས་སྟོད་མགོ་བོའི་གནས་ལ་གནོད་རྐྱེན་ཐེབས་ནས་
ན་བ་ཞིག་ལ་ཟེར།
དང་པོ། རྒྱུ་རྐྱེན།
བད་མཁྲིས་ཀྱིས་བསྐྱེད་པའི་མགོ་ནད་འདིའི་སློང་རྐྱེན་ནི་ཕལ་ཆེར་ནུས་པ་ཚ་བ་དང་སྣུམ་ལྕི་སོགས་ཀྱི་
བཟའ་བཏུང་རིགས་བསྟེན་དྲགས་པ་དང་། སྤྱོད་ལམ་ནི་ཉིན་གཉིད་ལོག་པ་དང་། དྲག་ཤུལ་གྱི་ལས་སོགས་
ཀྱིས་སློང་བར་བྱེད་པ་ཡིན།
གཉིས་པ།
ནད་རྟགས།
བད་མཁྲིས་མགོ་ནད་མེ་ཉིས་དྲོས་ཚེ་ན། །མགོ་ལྕི་དང་ག་མི་བདེ་ཆང་ནད་ཆེ། །
ཞེས་པ་སྟེ། བད་མཁྲིས་ཀྱིས་བསྐྱེད་པའི་མགོ་ནད་ཀྱི་མཚན་ཉིད་དམ་ནད་རྟགས་ནི། རྩ་ནི་བྱིང་
ཞིང་གཏིང་ན་གྲིམས་པར་འཕར་བ་དང་། ཆུ་མདོག་དཀར་སེར་དྲི་མ་མི་ཆེ་བ། མེ་དང་ཉི་མས་དྲོས་ཚེ་
མཚོག་མ་ལྕི་ཞིང་མགོ་དང་མིག་རུས་ན་བ། ཕོ་བ་མི་བདེ་ཞིང་ཟས་ལ་དང་ག་ཞན་པ། གོང་གསལ་རྐྱང་པའི་
སྐབས་ཀྱི་ནད་རྟགས་རྣམས་འདྲེས་མར་འཆར་བ། ཁྱད་པར་ཆང་རག་བཏུང་བའི་ཚེ་ཆང་ནད་ལྷག་པར་ཆེ་
བའོ། །
མན་ངག་རིན་ཆེན་འབྱུང་གནས་ལས། བད་མཁྲིས་གཉིས་ལྡན་མགོ་ལྕི་སྨྱུག་སྙམ་བྱེད། ། མེ་ཉི་དང་
ནི་ལྷག་པར་ཆང་འཐུང་གནོད། ། འདི་ལ་སྨྱུང་དང་བསིལ་གྱིས་ཕན་པ་ཡིན། ། ཞེས་པ་ལྟར་བརྟག་པར་
བྱའོ། །
གསུམ་པ། མི་ནོར་བའི་རྟགས།
བད་མཁྲིས་ལས་གྱུར་པའི་མགོ་ནད་ཡིན་ཚེ་མགོ་བོ་ལྕི་ལ་དང་ག་མི་བདེ་བ། དྲོས་དུས་གནོད་ལ་སྐྱུགས་
མེར་ལངས། ཆང་རག་བཏུང་ཚེ་མཚོག་མ་དང་མིག་རུས་རྣམས་ལྷག་པར་ན་བ་སོགས་འབྱུང་བར་ངེས་སོ། །
12



བཞི་པ། བཅོས་ཐབས།
༡ སྨན་དཔྱད་ཀྱི་སྒོ་ནས་བཅོས་པ།
བད་མཁྲིས་མགོ་ནད་ཆུ་ལྕག་མཚོགས་གསང་དབྱེ། ། ལོ་གྲངས་ཆུས་བྲན་བུལ་ཏོག་བཏབ་
ལ་མཉེ། ། སྐམ་ནས་ཞུན་མར་བྱུག་ཅིང་སེ་འབྲུ་སྦྱར། ། ཞེས་པ་སྟེ། ་ བད་མཁྲིས་ལས་གྱུར་པའི་
མགོ་ནད་ལ་དཔྱད་དུ་མགོར་ཆུ་ལྕག་བརྡེག་པ་དང་། མཚོགས་གསང་དབྱེ་ལ། ལོ་གྲངས་ཆུས་བྲན་པ་སྟེ།
ལོ་རེ་ལ་ཆུ་སྙིམ་པ་རེ་རེ་བྲན་ཅིང་ལོ་དུ་ཙམ་སོང་བའི་གྲངས་ཙམ་བླུགས་པར་བྱ། དེ་རྗེས་བུལ་ཏོག་བཏབ་ལ་
མཉེ་ཞིང་། དེ་སྐམ་ནས་ཞུན་མར་བྱུག་པར་བྱའོ། །
མན་ངག་ལྷན་ཐབས་ལས། བད་མཁྲིས་མགོ་ནད་རིལ་དཀར་པད་སྡོང་མ། ། ཐང་དང་ལྟག་པ་སྤྲད་
ལ་མཚོགས་གསང་གཏར། ། ཁྱད་པར་མཚོགས་གསང་གཏར་དང་སྡུད་སྒོ་བསྲེག །
མན་ངག་རིན་ཆེན་འབྱུང་གནས་ལས། བོད་མཁྲིས་ལྡན་པའི་མགོ་བོ་ན་བ་ལ། ནོར་བུ་བདུན་ཐང་
དོ་འཇམ་ལན་འགའ་གཏོང་། ། དེ་ཡིས་མ་ཞི་གྲུབ་ཐོབ་རིལ་དཀར་སྟེང་། ། སེ་བའི་མེ་ཏོག་བསྣན་བཏང་
མཚོག་གསང་གཏར། ། ཞེས་གསུངས་པ་ལྟར་ཁོང་དུ་སྨན་ནོར་བུ་བདུན་ཐང་དང་། རིལ་དཀར་པད་སྡོང་།
སེ་འབྲུ་བརྒྱད་པ། བདུད་ཏིག ཞི་གསེར། ཟླ་ཤེལ་བདུད་རྩི་མ་སོགས་ནད་རྟགས་དང་བསྟུན་ནས་
བཏང་བར་བྱའོ། །
ཉ ཟསསྤྱོད་ཀྱི་སྒོ་ནས་བཅོས་པ།
ནད་འདི་ལ་ཉ་དང་ཕག་ཤ་གསར་པ། བ་ཡི་ཞོ་དང་འོ་མ་མར་སོགས་ནུས་པ་བསིལ་ལ་ཡང་བའི་ཟས་
སྐོམ་རིགས་བསྟེན་དགོས་པ་དང་། རྙིང་རུལ་དང་ཁེངས་པོའི་བཟའ་བཏུང་རིགས་ལ་འཛེམ་པར་བྱའོ། །
སྤྱོད་ལམ་ནི་དྲོ་གྲང་ཆ་སྙོམས་པོར་བྱེད་པ་དང་། ཉིན་གཉིད་ལོག་པ་དང་དྲག་ཤུལ་གྱི་ལས་རྣམས་སྤང་
བར་བྱའོ། །
ས་བཅད་དྲུག་པ། བད་རླུང་ལས་གྱུར་པའི་མགོ་ནད།
(བད་རླུང་མགོ་འཁོར།)
བད་རླུང་ལས་གྱུར་པའི་མགོ་ནད་ལ་བད་རླུང་མགོ་འཁོར་གྱི་ནད་ཀྱང་ཟེར། ནད་འདི་ནི་ཕྱི་ནང་གི་
13



རྐྱེན་ཅི་རིགས་ཀྱིས་ལུས་ཀྱི་བད་ཀན་དང་རླུང་གཉིས་ཀྱི་བྱེད་ལས་འཁྲུགས་ཏེ་ཀླད་པ་བད་ཀན་གྱི་ཡུལ་དུ་རླུང་
ཞུགས་པའི་ནད་ཅིག་ཡིན།
དང་པོ། རྒྱུ་རྐྱེན།
བད་རླུང་ལས་གྱུར་པའི་མགོ་ནད་འདིའི་སློང་རྐྱེན་ནི། ཕལ་ཆེར་ཡང་ལ་རྩུབ་པའི་ཟས་སྤྱོད་རིགས་
བསྟེན་དྲགས་པ་དང་། ལུས་ཁམས་ནས་ཁྲག་མང་པོ་ཤོར་བ། ཟས་བཅུད་མི་ལྡེང་བ་སོགས་ཀྱིས་སློང་བར་
བྱེད་པ་ཡིན།
གཉིས་པ།
ནད་རྟགས།
བད་རླུང་ལྕི་འཁྱོམ་ཟི་ལ་ཟས་མི་ཞིམ། །
ཞེས་པ་སྟེ། བད་རླུང་མགོ་འཁོར་ནད་ཀྱི་མཚན་ཉིད་དམ་ནད་རྟགས་ནི་མགོ་བོ་ལྕི་ཞིང་འཁྱོམས་པ་སྟེ་
རང་ལུས་སམ་ཁོར་ཡུག་གི་དངོས་པོ་རྣམས་འཁོར་བའི་སྣང་ཚུལ་སྟོན་པ་དང༌། ཟི་བ་སྟེ་མགོ་བོ་འཐོམ་པ།
ཁ་ཟས་ཀྱི་བྲོ་བ་མི་ཞིམ་པ། ཞེ་མེར་ལངས་པ་དང་། སྐྱུགས་པ། རྣ་བ་འུར་ཞིང་འོན་ཏེ་ཐོས་ཤུགས་ཞན་
པའམ་མི་ཚོར་བར་གྱུར་པ། མིག་ལྕིབས་དང་གདོང་མདོག་སྐྱ་བོར་ཆགས་པ། ལངས་ན་ལུས་མི་བརྟན་པས་
འགྱེལ་གྲབས་བྱེད་པ་སོགས་ཀྱི་མངོན་ཚུལ་སྟོན་པའོ། །
མན་ངག་རིན་ཆེན་འབྱུང་གནས་ལས། བད་རླུང་ལྡན་པ་མགོ་ལྕི་ཟས་མི་ཞིམ། མགོ་བོ་འཁོར་ཞིང་
འཐོམས་ལ་ཟ་ཟི་བྱེད།
མན་ངག་ལྷན་ཐབས་ལས། བད་རླུང་མགོ་ནད་ལྕི་འཁྱོམས་ཟས་མི་ཞིམ། ། རྣ་བ་འུར་ཞིང་འོན་ལ་
དྲན་མི་གསལ། ། མགོ་བོ་འཁོར་ཞིང་འཐོམས་ལ་འགྱེལ་བར་འགྱུར། ། ཞེས་གསུངས་པ་ལྟར་བརྟག་པར་
བྱའོ། །
གསུམ་པ། མི་ནོར་བའི་རྟགས།
བད་རླུང་མགོ་འཁོར་གྱི་ནད་ཡིན་ཚེ་མགོ་བོ་ལྕི་ལ་འཁྱོམས་པ། རྣ་བ་འུར་ཞིང་འོན་པ། ཞེན་པ་མི་
14
t



བདེ་སྟོང་སྐྱུག་བྱེད་པ་སོགས་ཀྱི་རྟགས་སྟོན་ནོ། །
བཞི་པ། བཅོས་ཐབས།
བད་རླུང་མགོ་ནད་གཉིས་ཀ་ལྡན་པར་བཅོས། །
ཞེས་པ་སྟེ། བད་རླུང་མགོ་ནད་ལ་ནི་བད་ཀན་དང་། རླུང་གཉིས་ཀའི་བཅོས་དང་ལྡན་པར་བཅོས་
དགོས་ཏེ།
༡ སྨན་དཔྱད་ཀྱི་སྒོ་ནས་བཅོས་པ།
（༡） སྨན་གྱིས་བཅོས་པ།
ལུག་མགོ་རྙིང་བའི་རུས་ཐང་ཁ་ཚར་ཅན་བསྟེན་པ་དང་། བདུད་རྩི་བཅུ་གཅིག་གམ་དེའི་སྟེང་སེ་མི་
དང་བ་ཤ་ཀ་བསྣན་པའི་བདུད་རྩི་བཅུ་གསུམ། ཨ་གར་སོ་ལྔ། བརྒྱད་ལྔ། ཛཱ་ཏི་བཅུ་བཞི། རིལ་
དཀར་པད་སྡོང་སོགས་བསྟེན་པ་དང་། ཁྱད་པར་དུ་བྱེ་རིང་ལུག་ཀླད་རིལ་བུ་མར་ཁུའི་ནང་རན་ཙམ་བཙོས་
ནས་བཏང་ན་ཕན་པར་ངེས་སོ། །
བྱེ་རིང་ལས། བད་རླུང་མགོ་འཁོར་སེལ་བ་ཡི། ། མན་ངག་ཉམས་སུ་མྱོང་བ་བྲི། ། ཤིང་ཀུན་ཏང་
ཀུན་ཨར་ནག་ཛཱ། ། རུ་རྟ་ལི་ཤི་གོ་སྙོད་གུལ། ། ཕྱེ་མ་ལུག་ཀླད་རིལ་བུ་བྱ། ། འབྲི་མར་དཀྱིལ་དུ་སེར་
ཙམ་བཙོ། ། ལྔ་བདུན་དགུ་སོགས་གར་ཆང་ཕུལ། ། དགོང་མོ་བཏང་ན་མཆོག་ཏུ་ཕན། ། ཞེས་དང་།
ཡང་དེ་ཉིད་ལས། ལུག་མགོ་བཙོས་པའི་ཀླད་པ་ལ། ། ཛཱ་ཏི་ཤིང་ཀུན་ཨ་རུ་ར། ། ལི་ཤི་རུ་རྟ་བྱི་ཏང་
ཀ །གླ་རྩི་ཞིབ་མོར་བཏགས་ལ་བཏབ། ། འདྲེསཔར་དཀྲུགས་ལ་ཆང་གིས་ཕུལ། ། གོས་དོན་གྱོན་ལག
རྔུལ་མང་འདོན། ། བད་རླུང་ནད་ཀྱི་མགོ་འཁྱོམ་དག ། ལན་ཅིག་ཉིད་ཀྱིས་སེལ་བར་ནུས། ། ཞེས་
གསུངས་པ་ལྟར་བསྟེན་པར་བྱའོ། །
（3) དཔྱད་ཀྱིས་བཅོས་པ།
སྤྱི་གཙུག་དང་། མཚོག་མ། འདུས་སྲུབས། སྡུད་སྒོ་སོགས་ཀྱི་གནས་སུ་མེ་བཙའ་བཏབ་ན་ཕན་
ཞིང་ཐུབ་དཀའ་ན་རྫ་མའི་འཕྲུལ་འཁོར་བསྟེན་པར་བྱའོ། །
མན་ངག་རིན་ཆེན་འབྱུང་གནས་ལས། རྫ་མ་སྣུམ་ཅན་ཡང་བ་བསྲོས་ནས་ནི། ། སྣུམ་ལྡན་རས་ཀྱིས་
ནད་པའི་མགོ་བོ་བཀབ། ། རྫ་མ་མགོར་གྱོན་མ་ཎི་སྟོང་ཕྲག་གཅིག ། འདྲེན་པའི་ཡུན་བདུག་འདི་ནི་རྫ་
15



འཁོར་ཞེས། ། མགོ་རླུང་ཀུན་སེལ་དཔལ་ལྡན་ཕུག་པའི་ལུགས། ། སྔོན་འགྲོ་པི་པི་ལིང་ནི་མར་ལ་བཙོས། །
རས་ཀྱིས་བཏུམས་ལ་ན་ཟུག་གར་ཡོད་བདུག ། ཆང་ཕུལ་ཕྱེད་ལ་གུ་གུལ་རིལ་མ་ཙམ། ། བཏབ་སྟེ་བསྐོལ་
ལ་སྔོན་དུ་ལྟོ་རུ་བཏང་། ། རྗེས་སུ་རེས་ཐག་བཞི་ལ་མེ་བཙའ་བྱ། ། ཞེས་གསུངས་པ་ལྟར་བཅོས་པར་
བྱའོ། །
༢ ཟས་སྤྱོད་ཀྱི་སྒོ་ནས་བཅོས་པ།
(༡) ཟས་ལ་མར་ཁུའི་ནང་དུ་བུ་རམ་དང་རྩམ་པ་རན་ཙམ་བཏབ་ནས་བསྟེན་པ་དང་
། ལུག་ཤ་
དང་གཡག་ཤ་སོགས་སྣུམ་བཅུད་ཅན་གྱི་ཁ་ཟས་བསྟེན་པར་བྱའོ། །
(༢) སྤྱོད་ལམ་ནི་ཁོར་ཡུག་དབེན་ཞིང་དྲོ་བའི་གནས་སུ་ངལ་གསོ་བྱས་ནས་ལུས་སེམས་མི་འཁྲུགས་
པར་བྱའོ། །
ས་བཅད་བདུན་པ། རླུང་མཁྲིས་ལས་གྱུར་པའི་མགོ་ནད།
རླུང་མཁྲིས་ལས་གྱུར་པའི་མགོ་ནད་ནི་ཕྱི་ནང་གི་རྐྱེན་ཅི་
ཅི་རིགས་ཀྱིས་ལུས་ཀྱི་འབྱུང་བ་རླུང་དང་།
མེ་
ཁམས་མཁྲིས་པ་གཉིས་ཀྱི་བྱེད་ལས་འཁྲུགས་ཏེ་ལུས་སྟོད་མགོ་བོའི་གནས་ལ་གནོད་རྐྱེན་ཐེབས་ནས་མགོ་བོ་ན་བ་
ཞིག་ལ་ཟེར།
དང་པོ། རྒྱུ་རྐྱེན།
ནད་འདིའི་རྒྱུ་རྐྱེན་ནི་ཐོག་མར་སྣུམ་བཅུད་ལྡན་པའི་ཟས་དང་དྲག་ཤུལ་གྱི་ལས་སོགས་ཀྱིས་མཁྲིས་པ་ཚ་
བའི་ཁམས་འཁྲུགས་ཏེ་ལུས་ཟུངས་བསྲེགས་ནས་ཉམས་པར་གྱུར་པ་ལ། རླུང་ནི་ཚ་གྲང་གཉིས་ཀའི་གྲོགས་སུ་
འགྲོ་ཞེས་པ་ལྟར་རླུང་གིས་སྡོང་ཟླ་བྱས་ནས་ཚ་བ་ཆེས་ཆེར་བུས་བ་སོགས་ཀྱིས་སློང་བར་བྱེད་པ་ཡིན།
གཉིས་པ། ནད་རྟགས།
རླུངམཁྲིས་གཉིས་ལྡན་དཔྲལ་མིག་མུར་འགྲམ་ན། །གྲང་དྲོ་ངེས་མེད་ཕྱེད་གོང་བཀྲེས་
16



དུས་ལྡང་། ། རྩ་རྣམས་འཕར་ཞིང་བསིལ་ཕེབས་དགོང་དུས་བདེ། །
ཞེས་པ་སྟེ། རླུང་མཁྲིས་ལས་གྱུར་པའི་མགོ་ནད་ཀྱི་མཚན་ཉིད་དམ་ནད་རྟགས་མངོན་ཚུལ་ནི།
དཔྲལ་བ་དང་། མིག མུར་འགྲམ་བཅས་ན་བ་དང་། མུར་གོང་སོགས་ཀྱི་འཕར་རྩ་རྣམས་འཕར་ཞིང་
།
ནད་འདི་ལ་གྲང་དྲོ་ངེས་པ་མེད་པར་ཉི་ཤར་ནས་ཉིན་ཕྱེད་བར་དང་། བཀྲེས་པའི་དུས་སུ་ནད་ལྡང་སྟེ།
བསིལ་ཕེབས་པའི་དགོང་དུས་སུ་བདེ་བར་མངོན་ནོ། །
སྙིང་པོ་བསྡུས་པ་ལས། ཉི་མ་འཆར་བར་གྱུར་པ་ནས། ། ཉི་མ་ཕྱེད་ཀྱི་བར་དུ་འཕེལ། ། དེ་ཕན་
ཆད་ནི་བདེ་བར་འགྱུར། ། རྟོགས་པ་ན་ནི་ལྷག་པར་ན། ། གྲང་དང་དྲོ་ན་ངེས་པ་མེད། ། དེ་ནི་ཉི་མར་
ཁྲོ་ཞེས་བྱ། ། ཞེས་པ་ལྟར་བརྟག་པར་བྱའོ། །
གསུམ་པ།
མི་ནོར་བའི་རྟགས།
རླུང་མཁྲིས་ལས་གྱུར་པའི་མགོ་ནད་ཡིན་ཚེ་མགོ་བོ་ལ་དྲོ་གྲང་གི་ཕན་གནོད་ཆུང་ཞིག ལྟོགས་དུས་སུ་
ན་བ་དང་། ཉི་མ་ཤར་བ་ནས་ཉིན་ཕྱེད་ཀྱི་བར་ན་ཟུག་ཆེ་ཞིང་། ཉི་མ་ཕྱེད་ཕན་ཆད་ནས་ན་ཟུག་རིམ་གྱིས་
ཞི་བར་འགྱུར་བའི་མངོན་ཚུལ་སྟོན་ནོ། །
བཞི་པ། བཅོས་ཐབས།
༡ སྨན་དཔྱད་ཀྱི་སྒོ་ནས་བཅོས་པ།
རླུང་མཁྲིས་མགོ་ནད་རླུང་གྱུར་ལྟ་བུར་གསོ། ། དེ་རྗེས་ཁྱད་པར་གཏར་ག་མང་དུ་གདབ། །
ཅེས་པ་སྟེ། རླུང་མཁྲིས་མགོ་ནད་ནི་གཙོ་བོ་རླུང་ལས་གྱུར་པའི་བཅོས་ལྟ་བུར་གསོ་ཞིང་ཁོང་དུ་སྨན་མ་
ནུ་བཞི་ཐང་། བདུད་ཏིག གསེར་མདོག་ལྔ་པ། ཨ་གར་བརྒྱད་པ་དང་ཏིག་བརྒྱད་བསྲེས་པ་གཏོང་བ་
དང་། ཡང་ན་ལྷན་ཐབས་སེ་མེ་དགུ་བ། མཁྲིས་ལས་རྣམ་རྒྱལ་སོགས་ནད་རྟགས་དང་བསྟུན་ནས་གཏོང་
དགོས།
བྱེ་རིང་ལས། མགོ་རླུང་མཁྲིས་པར་ལྡན་ན་བཞི་ཐང་སྟེང་། ། གསེར་མེ་སེ་བའི་མེ་ཏོག་ཨ་རུ་ར། །
འབྲུག་རུས་དུར་ཁྲོད་རྒྱུ་ཏིག་བསྣན་པས་སེལ། ། ཞེས་པ་ལྟར་བསྟེན་པར་བྱའོ། །
དཔྱད་ཀྱི་བཅོས་ཐབས་ནི། མགོ་གཟེར་ན་དཔྲལ་བར་ཁྲག་ཉུང་ལ་གྲངས་མང་ཙམ་གཏོར་བ་དང་།
17



རྗེས་སུ་ཕྱི་ནས་སྣུམ་བྱུགས་པ་དང་། དྲོད་དུགས་བསྟེན་ན་ཕན་ནོ། །
༢ ཟས་སྤྱོད་ཀྱི་སྒོ་ནས་བཅོས་པ།
ཟས་ལ་རླུང་མཁྲིས་གཉིས་ཀྱི་ཤས་ཆེ་ཆུང་ལ་གཞིགས་ཏེ་མར་གསར་དང་། ཤ་གསར་སོགས་ནུས་པ་
བསིལ་ཞིང་བཅུད་དང་ལྡན་པའི་ཟས་སྐོམ་རིགས་བསྟེན་པ་དང་། སྤྱོད་ལམ་དྲག་ཤུལ་གྱི་ལས་སྤང་ཞིང་།
དྲོ་གྲང་སྙོམས་པར་བྱའོ། །
ས་བཅད་བརྒྱད་པ། ཡ་མ་མགོ་སྲིན་གྱི་ནད།
ཡ་མ་མགོ་སྲིན་ཞེས་པའི་ཡ་མ་ནི་ཞང་ཞུང་སྐད་ཀྱི་ལུས་ཀྱི་སྲིན་བུའི་མིང་དུ་བཤད་པ་ལྟར། གཙོ་ཆེར་
མགོར་གནས་ཀྱི་ནད་སྲིན་འཁྲུགས་པའི་སྐབས་ལ་སྦྱར་ནས་མིང་འདོགས་ལུགས་ཤིག་ཡིན།
ནད་འདི་ནི་ཕྱི་ནང་གི་རྐྱེན་ཅི་རིགས་ཀྱིས་ལུས་ལ་ལྷན་སྐྱེས་སུ་གནས་པའི་སྲིན་བུ་རྣམས་འཁྲུགས་ནས་
ཀླད་པ་སོགས་ཀྱི་གནས་སུ་ཞུགས་ཏེ་མགོ་བོར་གཟེར་ཟུག་གཏོང་བའི་ནད་ཅིག་ཡིན།
དང་པོ། རྒྱུ་རྐྱེན།
རྒྱུ་ནི་ཉེས་གསུམ་ཁྲག་དང་ཆུ་སེར་སྲིན་རྣམས་ལས་བྱུང་བ་ཡིན་ལ་རྐྱེན་ནི་དུས་གདོན་ཟས་སྤྱོད་སྤྱི་དང༌།
མངར་ཤས་ཆེ་བའི་ཟས་སྐོམ། རུལ་སུངས་སུ་གྱུར་པའི་ཤ་སོགས་བཟས་དྲགས་པ་སོགས་ཀྱིས་སྲིན་བུ་ཆེར་
འཕེལ་བ་དང་། མྱ་ངན་བྱུར་ཆགས་སོགས་ཀྱིས་བསྐྱེད་པ་དང་། གཉན་གྱི་འཁྲི་ཤས་ཀྱང་ཆེ་བ་ཡིན་ནོ། །
གཉིས་པ།
དབྱེ་བ།
བད་རླུང་ལས་གྱུར་པ་ཡ་མ་དཀར་པོ་དང་། ནག་པོ་ཁྲག་མཁྲིས་ཅན། ཁྲ་བོ་ཆུ་སེར་ཅན་གྱི་རིགས་ཏེ་
གསུམ་དུ་དབྱེ་ཡོད་དོ། །
18



གསུམ་པ། ནད་རྟགས།
མགོ་སྲིན་སེམས་འཁྲུལ་སྟོབས་ཆུང་མི་བཟོད་ན། །སྣབས་ཀྱི་མདོག་དམར་རྒྱ་སྲུབས་སྟེང་
དུ་སྐྲངས། ། ངེས་མེད་ནད་ལྡང་ཟས་སྤྱོད་ཕན་གནོན་ཆུང་། ། གང་ལའང་རྩ་འཕར་སྒྲ་སྐད་
དྲག་ཤུལ་ལྡང་། ། ཀོ་ལེར་གཟེར་འཁྱུག་སྐད་ངན་འཆོར་བར་བྱེད། ། དེ་ཡང་དཀར་པོ་གློག་
ལྟར་འཁྱུག་པ་ཡིན། ། ཁྲ་བོ་གཟེར་ཞིང་ལྡང་དུབ་ཆེ་བ་སྟེ། ། མདའ་ལྟར་གཟེར་བ་ནག་པོར་
བརྗོད་པ་ཡིན། ། འཁར་གོང་སྟེང་དུ་ནད་པའི་མཆིལ་མ་བསྒྱུར། ། ནག་པོར་སོང་ན་ནག་ལ་མ་
སོང་དཀར། ། ཚ་གྲང་རྩ་ཆུའི་ལམ་ནས་སྤྱི་ལྟར་ཤེས། ། གཞན་ཡང་ཆུ་ལྕག་ལ་སོགས་གྲང་མོ་
ཕན། ། ཉིན་གུང་དུས་ན་ཁྲག་མཁྲིས་ཚ་བར་འདོད། ། གྲང་མོས་བརྩེ་ཞིང་དྲོད་དུགས་བདེ་
སྙམ་བྱེད། ། དགོང་དང་ཐོ་རངས་ལྡང་ན་རླུང་དུ་འདོད། ། ཅེས་པ་སྟེ།
༡ སྤྱིའི་རྟགས།
སེམས་འཁྲུལ་ཞིང་ལུས་སྟོབས་ཞན་པ་དང་། མགོ་བོར་མི་བཟོད་པའི་གཟེར་ཟུག་ཡོད་པ། སྣབས་
ཀྱི་མདོག་དམར་ལ་ཀླད་པའི་རྒྱ་སྲུབས་ཀྱི་སྟེང་དུ་སྐྲངས་ཤིང་ངེས་མེད་དུ་ནད་ལྡང་བ། ཟས་སྤྱོད་གང་ཡང་
ཕན་གནོད་ཆུང་། གཟེར་གནས་གང་དང་གང་ལའང་རྩ་འཕར་ཞིང་འཁྱུག སྒྲ་སྐད་དྲག་པོ་ཐོས་པ་དང་
དྲག་ཤུལ་གྱི་ལས་བྱས་པས་ནད་ལྡང་བར་མངོན། མདོར་ན་ཀོ་ལེར་གཟེར་འཁྱུག་འབྱུང་བ། གཟེར་བ་དྲག་
ཚེ་སྐད་ངན་འཆོར་བ་སོགས་འབྱུང་ངོ་། །
༢ བྱེ་བྲག་གི་རྟགས།
(༡) ཡ་མ་དཀར་པོ་ནི་གློག་ལྟར་གཟེར་འཁྱུག་བྱེད་པ་དང༌། ཁྱད་པར་མདུན་རྒྱབ་ན་ཞིང་མིག་
རབ་རིབ་བྱེད། མགོ་བོ་འཐོམས་ཤིང་དྲོད་དུགས་ཀྱིས་ཕན་སྙམ་དང་མགོ་བོ་དཀྲིས་པས་བདེ་སྙམ་བྱེད། ལ་
ལ་མགོ་བོའི་ཕྱེད་ན་བ་དང་། ལྕེ་རྩུབ་ཅིང་སྐྲ་དང་བ་སྤུ་ལྡང་། བལྟ་རྩའི་འཕར་ཡུན་དལ་ཞིང་ཆུ་ཡི་ཀུ་ཡ་
སྲབ་པ་དང་། འགའ་རེར་ལྷགས་པ་ཕོག་ཚེ་ཆེས་ན་བ་འོང་།
(ཉ) ཡ་མ་ནག་པོ་ནི་མཚོག་གསང་དང་སྲིན་ཚང་ན་བ་དང་། ཁྱད་པར་མདའ་ལྟར་མྱུར་བའི་
གཟེར་འཁྱུག་དྲག་པོ་འོང་། ཤ་མདོག་ནག་ལ་ལུས་དྲོད་ཚ། མགོ་བོའི་ལྟག་ཁུང་ན་ཞིང་རེངས། ཤེས་པ་
19
A+



ལྕི་ཞིང་ལུས་པོ་འདར། མགོ་བོའི་ཕྱེད་ན་འགྱེལ་སྙམ་བྱེད། ཉེན་ཆེ་ན་སྲིན་ཚང་ཕྱིར་རྡོལ་ཏེ་ཁྲག་ནག་ངམ་
ཅན་བཞུར་བ། དང་ག་མི་བདེ་ཞིང་ལུས་ཟུངས་འཛད། བལྟ་རྩའི་རྒྱུ་བ་མགྱོགས་ལ་ཆུ་མདོག་དམར་སེར་
འབྱུང་ ཚསྐྱུར་དང་། རུལ་སུངས། མེ་ཉི་སོགས་ཀྱིས་ཅུང་གནོད་སྙམ་འཆར།
(༢) ཡ་མ་ཁྲ་བོ་ནི་མགོ་བོ་འཁོར་ཞིང་གཟེར་ལ་ཤེས་པ་ལྕི། ཁྱད་པར་དུ་གཟེར་ལྡང་དུབ་ཆེ་བ་
དང་། སྤྱི་གཙུག་ཏུ་གཟེར་འཁྱུག་བྱེད། མིག་ལྕིབས་དང་བོལ་གོང་ན། སྐྱུག་མེར་ལངས་ཤིང་སྐོམ་དད་ཆེ།
མགོ་བོ་ཚ་ཞིང་གཡའ་ལ་རེག་ན་ཚོར་བ་ཆུང་། སྣབས་མདོག་ཆུ་སེར་ལྟ་བུ་འཛག རྩ་ནི་མགྱོགས་པར་རྒྱུ་
ཞིང་ཆུ་མདོག་དམར་སེར་ལྟ་བུ་འཆར། ཕལ་ཆེར་དུགས་ཀྱིས་ཕན་སྙམ་འབྱུང་བ་ཡིན།
༣ འཁྲུལ་སོ་བསལ་བ།
དཀར་ནག་གང་ཡིན་ངོས་མ་ཟིན་ན་འཁར་གོང་མེས་བསྲེགས་པ་དམར་པོ་དེའི་སྟེང་དུ་ནད་པའི་མཆིལ་
མ་བསྒྱུར་བ་གྲང་ནས་ནག་པོར་སོང་ན་ཡ་མ་ནག་པོ་དང་། མ་སོང་ན་དཀར་པོ་ཡིན། ཚ་གྲང་གང་ཡིན་རྩ་
དང་ཆུ་ལས་སྤྱི་ལྟར་ཤེས། གཞན་ཡང་ཆུ་ལྕག་སོགས་གྲང་མོས་ཕན་ཞིང་། ཉིང་གུང་དུས་སུ་ན་བ་ཁྲག་
མཁྲིས་ཚ་བ་ཡིན། གྲང་མོས་བརྩེ་ཞིང་དྲོད་དུགས་བྱས་ན་བདེ་སྙམ་བྱེད་པ་དང་། དགོང་དང་ཐོ་རངས་ཀྱི་
དུས་སུ་ན་ཟུག་ལྡང་ན་རླུང་དུ་འདོད།
བཞི་པ། མི་ནོར་བའི་རྟགས།
ཡ་མ་དཀར་པོ་རླུང་གི་རྟ་ལ་ཞོན། གློག་ལྟར་འཁྱུག་ཅིང་དགོངས་དང་ཐོ་རེངས་ལྡང་ མགོ་དང་
མུར་གོང་སོ་འགྲམ་སྦྲགས་མར་ན། བཅུད་ཟས་ཟོས་དང་སྣུམ་བདུག་ཕན་སྙམ་བྱེད། ཡ་མ་ཁྲུ་བོ་ཆུ་སེར་རྟ་
ལ་ཞོན། ལྡང་དུབ་ཆེ་ཞིང་དུས་ལ་ངེས་བཟུང་མེད། མགོ་བྲི་རྣ་བ་འུར་ལ་མིག་ལྕིབས་དང་། བོལ་གོང་
གཡོ་ལ་ཡུན་རིང་ལོན་ན་སྦྱངས། ཡ་མ་ནག་པོ་ཁྲག་གི་རྟ་ལ་ཞོན། མདའ་ལྟར་གཟེར་ལ་དགོངས་དང་སྔ་དྲོ་
ལྡང་། མཚོགས་སྲུབས་སྲིན་གསང་ན་ལ་མགོ་བོ་ནི། ཕྱེད་དུ་གས་སྙམ་ཕུར་བ་བཏབ་པ་བཞིན། མི་
བཟོད་ན་ལ་རུས་པ་འབུག་སྙམ་བྱེད།
20



ལྔ་པ། བཅོས་ཐབས།
སྲིན་ལ་གཏར་ཁྲག་དྲོན་མོ་སྣར་བླུག་ལ། །ཉ་རུས་ཤིང་ཀུན་བྱི་ཏང་ག་དང་གསུམ། །བ་
ཆུ་སྦྱར་བའི་སྣ་སྨན་བཏང་འབྱུང་འགྱུར། ། མར་དང་སྦྱར་བའི་དུ་བ་སྣ་རུ་བདུག གླ་རྩི་བཙན་
དུག་ཤིང་ཀུན་མ་རུ་ཙེ། ། ལང་ཐང་ཙེ་དང་རྩད་བཙོད་ཕུར་མོ་རྣམས། ། ཤཱ་ཚིལ་སྦྱར་ལ་
བསྲེགས་པའི་དུ་བ་བདུག ། ཅེས་པ་སྟེ།
༡ སྤྱི་བཅོས།
ཡ་མ་མགོ་སྲིན་ནད་ལ་དཔྱད་དུ་མི་ཕྱུགས་གང་རུང་ནད་མེད་ལ་གཏར་བའི་གཏར་ཁྲག་དྲོན་མོ་སྣར་བླུག་
ལ། ཉ་རུས་དང་། ཤིང་ཀུན། བྱི་ཏང་ག་དང་བཅས་པ་གསུམ་བ་ཆུར་སྦྱར་བའི་སྣ་སྨན་བཏང་སྟེ་སྲིན་ར་
རོ་བ་ལྟར་བརྒྱལ་བར་འགྱུར་རོ། དེ་འཕྲལ་དུ་མར་དང་སྦྱར་བའི་དུ་བ་སྣ་རུ་བདུག་ཅིང་རྡུབ་པས་ཞི་ཞིང་
འབྱིན་པར་འགྱུར་རོ། ། ཡང་ན་གླ་རྩི་དང་བཙན་དུག ཤིང་ཀུན། མ་རུ་ཙེ། ལང་ཐང་ཙེ། རྩད།
བཙོད། ཕུར་མོ་རྣམས་ཤ་བའི་ཚིལ་དང་སྦྱར་ལ་བསྲེགས་པའི་དུ་བས་བདུག་པར་བྱའོ། ། ཡང་ན་ཕུར་ནག་
བཅུ་དྲུག་པ་རློན་ཕབས་ཏེ་ཚ་ཤས་ཆེ་བའི་རིགས་ལ་གྲང་ལུམས་དང་། གྲང་ཤས་ཆེ་བར་དྲོད་ལུམས་བྱས་ཏེ་
གསོ་བ་དང་། ཤིན་ཏུ་རླུང་རྟགས་ལྡན་ན་མར་དང་སྦྱར་ནས་ལུམས་སུ་བཀོལ་རུང་། ཁོང་སྨན་ཐང་ཕྲོམ་
བཅོ་བརྒྱུད་པ་དང་། འཆི་མེད་སྲིན་སེལ། མ་རུ་ཙེ་དགུ་པ། གནམ་ལྕགས་ཐོག་མདའ། ཕན་པ་ཀུན་
ལྡན། གུར་ཁྱུང་། རྡོ་རྗེ་རབ་འཇོམས། ཡ་མ་འཇོམས་པའི་རྡོ་རྗེ་སོགས་གང་རིགས་ནད་རྟགས་དང་
བསྟུན་ནས་གཏང་བར་བྱའོ། །
༢ བྱེ་བྲག་གི་བཅོས།
(༡) ཁྲག་མཁྲིས་ཚ་ཤས་ཆེ་བ་ལ་སྤངས་རྩི་བཅུ་གཉིས་སྟེང་དུ་ཐང་ཕྲོམ་དཀར་པོ་དང་བྱི་ཏང་ཀ་
བསྣན་ནས་བསྐོལ་གྲངས་དབུལ་བ་དང་། གསེར་མདོག་བཅུ་གཅིག་ལྟ་བུ་འབྲེལ་ཡོད་སྨན་སྦྱར་གཏོང་།
(3) བད་རླུང་ལྡན་པའི་གྲང་ཤས་ཆེ་བ་ལ་ཁྱུང་ལྔའི་སྟེང་དུ་ཐང་ཕྲོམ་དཀར་པོ་དང་བྱི་ཏང་ཀ
ཤུ་བའི་ཚིལ་བཅས་བསྣན་པ་གཏོང་བའམ་ཤོག་དྲིལ་མང་སྦྱོར་དམག་དཔུང་ལྟ་བུ་གང་རིགས་བཏང་རྗེས་སུ་ནད་
དམིགས་གར་ཡོད་སྟེང་མེ་བཙའ་བྱ་བ་དང་། ཡ་འཇོམས་རྡོ་རྗེའི་དུད་པ་རྡུབ།
21



（3) ཆུ་སེར་ཤས་ཆེ་བའི་རིགས་ལ་མང་སྦྱོར་སྟེང་དུ་ཁ་བསྒྱུར་བསྣན་པ་དང་། སྤོས་ཁྱུང་བཅོ་ལྔ།
བྱེ་རིང་ས་མ་དྲུང་འབྱིན་སོགས་གང་དགོས་ནད་རྟགས་དང་བསྟུན་པར་བྱའོ། །
དཔྱད་དུ་ཚ་བ་ཤས་ཆེ་ན་ཁྲག་ཉུང་ཙམ་གཏར་བ་དང་། གྲང་ཤས་ཆེ་ན་མེ་བཙས་མནན་པ། ཤིན་ཏུ་
བཅོས་དཀའ་ལ་ལྷན་ཐབས་ལྟར་ཐར་ནུ་བཅུ་གསུམ་ལ་ཆུ་སེར་སྨན་གྱིས་ཁ་བསྒྱུར་ནས་ཆང་དང་སྦྱར་བ་མེར་
བཙོས་ཤིང་གར་སླ་ཞོ་ཙམ་བྱས་ཏེ་སྐྲ་བཞར་ནས་ཚན་མོས་བ་ཀོ་ཙམ་བྱུག་ལ་སྨིན་ནས་ཆུ་བུར་རྡོལ་ཚེ་ནད་ཟུག་
འཕྲུལ་དུ་གཅོག་པ་རིན་ཆེན་གཙུག་བཤལ་བསྟེན།
ཟས་སྐོམ་ཐད་མངར་སྐྱུར་དང་དམར་སོགས་འཛེམ་དགོས། ལུས་སྟོབས་ཤོར་ཞིང་ནད་ཡུན་རིང་དུ་
ལོན་པའི་རིགས་ལ་ཤ་གསར་ཅུང་བསྟེན་ཀྱང་རུང་། སྤྱོད་ལམ་བསིལ་དྲོད་སྙོམས་པར་གནས་པ་དང་ལུས་
སེམས་མི་འཁྲུགས་པར་དལ་བར་སྡོད་པ་སོགས་བྱའོ། །
བསམ་གཞིགས།
༡ མགོ་བོའི་ནད་སྐྱེད་པར་བྱེད་པའི་རྐྱེན་གང་དག་ཡོད།
༣ ཅི་ཞིག་ལ་རླུང་ལས་གྱུར་པའི་མགོ་ནད་ཟེར།
༣ རླུང་ལས་གྱུར་པའི་མགོ་ནད་ལ་སྣུམ་དུགས་དང་བསྡམས་ན་བདེ་སྙམ་བྱེད་པའི་རྒྱུ་མཚན་གང་ཡིན།
༤ མཁྲིས་གྱུར་མགོ་ནད་ལ་མི་ནོར་བའི་རྟགས་གང་ཡོད།
རླུང་གི་མགོ་ནད་དང་ཁྲག་གི་མགོ་ནད་གཉིས་ལ་ཁྱད་པར་ནད་རྟགས་གང་ཡོད།
༦ ཁྲག་ལས་གྱུར་པའི་མགོ་ནད་ཀྱི་རྒྱུ་གཙོ་བོ་གང་ཡིན། རྐྱེན་གང་དག་གིས་སྐྱེད་པར་བྱེད།
ཅི་ཞིག་ལ་བད་རླུང་ལས་གྱུར་པའི་མགོ་ནད་ཟེར།
ཡ་མ་མགོ་སྲིན་གྱི་ནད་ཅེས་པའི་གོ་དོན་གང་ཡིན། ནད་འདི་ལ་དབྱེ་བ་དང་ནད་རྟགས་གང་དག་
ཡོད།
༥
22



ས་བཅད་དགུ་པ། མ་རླུང་བུ་ལ་ཤོར་བའི་མགོ་ནད།
མ་རླུང་བུ་ཤོར་གྱི་མགོ་ནད་ནི་ཕྲུ་གུ་མའི་མངལ་དུ་གནས་སྐབས་མངལ་རླུང་བུ་ལ་ཤོར་ཏེ་མགོ་བོ་སྐྲངས་
ཤིང་ན་བའི་བྱིས་ནད་ཅིག་ཡིན།
དང་པོ། རྒྱུ་རྐྱེན།
ནད་འདིའི་རྒྱུ་རྐྱེན་ནི་ཕྲུ་གུ་མངལ་དུ་གནས་སྐབས། སྦྲུམ་མ་དེའི་ཟས་སྤྱོད་ལོག་པའི་རྐྱེན་གྱིས་ལུས་ཀྱི་
འདུ་བ་རླུང་འཁྲུགས་ཏེ་བྱིས་པར་འཕོས་ནས་བྱུང་བ་ཡིན།
གཉིས་པ། ནད་རྟགས།
མ་རླུང་བུ་ལ་ཤོར་བ་མགོ་བོ་སྐྲངས། །
ཞེས་པ་སྟེ། སྦྲུམ་མའི་ཟས་སྤྱོད་མི་འཚམ་པ་ལས་བྱུང་བའི་རླུང་གི་ཉེས་པ་བུ་ལ་ཤོར་བའམལྟུང་བས་བུ་
བཙས་ནས་མགོ་བོ་སྐྲངས་པའོ། །
སྙིང་པོ་བསྡུས་པ་ལས། ཀླད་པ་རླུང་ནི་འཁྲུགས་གྱུར་པ། ། ནང་ན་གནས་པའང་ནད་སྐྱེད་བྱེད། །
མདོག་གནག་ནད་ཆུང་སྐྲངས་པ་ཡིན། ། ཞེས་པ་སྟེ། རླུང་ལས་གྱུར་པའི་ཀླད་པའི་ནད་མངལ་གྱི་ནང་ན་
ཡོད་པའི་དུས་སུ་ཡང་འབྱུང་བར་འགྱུར་ཏེ། དེ་ཡང་མདོག་གནག་པ་དང་། ན་ཟུག་ཆུང་། སྐྲངས་པ་
ཡིན་ཞེས་པའི་དོན་ནོ། །
གསུམ་པ། བཅོས་ཐབས།
༡ བཅོས་ཚུལ།
མ་རླུངརླུང་བཅོས་བྱས་རྗེས་འབྲས་ལྟར་གསོ། །
23



ཞེས་པ་སྟེ། ནད་འདི་ཐོག་མར་རླུང་བཅོས་བྱ་ཞིང་། རྗེས་སུ་འབྲས་ལྟར་གསོ་བར་བྱ་དགོས།
༢ བཅོས་ཐབས་དངོས།
(༡) སྨན་དཔྱད་ཀྱི་སྒོ་ནས་བཅོས་པ།
སྨན་ནི་ཨ་གར་སོ་ལྔ་དང་། བདུད་རྩི་བཅུ་གསུམ། ད་ལི་བཅུ་དྲུག གཅིག་ཤེས་ཀུན་གྲོལ་སོགས་
བསྟེན་པ་དང་། དཔྱད་དུ་མཚོག་གསང་དུ་མར་བསྐུ་བ་དང་། རྩ་བ་ལྔའི་སྨན་མར་གྱིས་བྱུག་བྱ་བ། རྗེས་
སུ་འབྱར་ཆེན་གྱིས་འགྱུར་བྱས་ནས་བཅོས་དགོས་
（3) ཟས་སྤྱོད་ཀྱི་སྒོ་ནས་བཅོས་པ།
ཟས་ལ་ཞུན་མར་གསར་བ་རན་ཙམ་བསྟེན་པ་དང་། ཤ་གསར་གྱི་ཁུ་བ་སོགས་གསར་བཅུད་ཀྱི་རིགས་
བསྟེན་པར་བྱའོ། །
སྤྱོད་ལམ་ནི་ལུས་བརྡབས་འགྲམས་དང་འཁྲུགས་པ་སོགས་མི་ཡོང་བར་བྱའོ། །
ས་བཅད་བཅུ་པ། རྨེན་འབྲས་ཀྱི་མགོ་ནད།
རྨེན་འབྲས་ནི་མགོ་བོར་རྨེན་དང་འབྲས་ལྟ་བུའི་སྐྲངས་འབུར་སྲ་མོ་བྱུང་ནས་ན་བ་ཞིག་ལ་ཟེར་བ་ཡིན།
དང་པོ། ནད་རྟགས།
དེ་བཞིན་རྨེན་འབྲས་སྲ་བར་སྐྲངས་པ་དང་། །
ཞེས་པ་སྟེ། རྨེན་འབྲས་མགོ་ནད་ཀྱི་ནད་རྟགས་ནི་གོང་གི་མ་རླུང་བུ་ཤོར་གྱི་མགོ་ནད་བཞིན་ངོ་བོ་སྲ་
བའི་སྐྲངས་པ་འབྱུང་ངོ་། ། ཞེས་དང་། མན་ངག་རིན་ཆེན་འབྱུང་གནས་ལས། དེ་བཞིན་རྨེན་འབྲས་
གཉིས། སྐྲངས་པ་སྲ་ལ་ཉུང་གཤེར་འཁྱག་པ་འདྲ། ། ཞེས་གསུངས་པ་ལྟར་བརྟག་པར་བྱའོ། །
གཉིས་པ། བཅོས་ཐབས།
མརླུང་རླུང་བཅོས་བྱས་རྗེས་འབྲས་ལྟར་གསོ། ། རྨེན་འབྲས་ནད་ལ་དེ་ཡི་གསོ་བ་སྦྱར། །
24



ཞེས་པ་སྟེ།
༡ སྨན་དཔྱད་ཀྱི་སྒོ་ནས་བཅོས་པ།
རྨེན་འབྲས་ཀྱི་མགོ་ནད་མའང་ཐོག་མར་མ་རླུང་བུ་ལ་ཤོར་བའི་མགོ་ནད་ལྟར་གསོ་བར་བྱ་ཞིང་། དེ་
རྗེས་མིའི་རྐང་མགོའི་རུས་པ་དང་། ཉ་ཤ། སྦྲུ་ནག་གི་རྩ་བ། རེ་ལྕག་གི་རྩ་བ། ཅོང་ཞི་རྣམས་དྲི་ཆུས་
སྦྱར་བའི་ལུམས་ཡུན་རིང་བསྟེན་པ་དང་། ཡང་ན་གུལ་ནག་ དང་། ལྡོང་རོས། བ་བླ། མུ་
མཚལ་སོགས་ཆ་མཉམ་དྲི་ཆུ་དང་སྦྱར་བ་བྱུག ཁོང་དུ་སྨན་ནད་རྐྱེན་དང་བསྟུན་ནས་ཁྱུང་ལྔདང་། སྤང་
རྩི་བཅུ་གཉིས། ཕན་པ་ཀུན་ལྡན། ཨ་གར་སོ་ལྔ། བྱ་ཁུད་བདུད་རྩི་སུམ་སྦྱོར་སོགས་གཏང་བར་
བྱའོ། །
ཤཱ ཟས་དང་སྤྱོད་ལམ་གྱི་སྒོ་ནས་བཅོས་པ།
ཁ་ཟས་ཤ་དང་། མར་གསར། སྔོ་ཚལ། ཤིང་ཐོག་སོགས་འཚོ་བཅུད་རིགས་བསྟེན་པ་དང་།
སྐྱུར་དང་ལན་ཚྭའི་ཟས་སྐོམ་རྣམས་འཛེམ་པར་བྱ། སྤྱོད་ལམ་དྲག་ཤུལ་གྱི་ལས་རྣམས་སྤང་ཞིང་ལུས་སེམས་མི་
འཁྲུགས་པར་བྱའོ། །
ས་བཅད་བཅུ་གཅིག་པ། གློག་པ་ཅན།
གློག་པ་ཅན་ཞེས་པ་ནི་མགོ་བོའི་སྐྲ་གསེབ་ནས་སྐྱི་པགས་དཀར་ཞིབ་ཅན་གོག་པ་དེའོ། །
དང་པོ། རྒྱུ་རྐྱེན།
ནད་འདིའི་རྒྱུ་རྐྱེན་ནི་ཟས་སྤྱོད་ལོག་པའི་རྐྱེན་གྱིས་ལུས་ཀྱི་འདུ་བ་འཁྲུགས་པའམ། ཕྱིའི་སྲིན་བུ་བྱ
མོས་འགོས་ཁྱབ་བྱུང་བ་སོགས་ཀྱིས་སློང་གི་ཡོད་པ་རེད།
25



གཉིས་པ།
ནད་རྟགས།
སྲིན་ནད་འབྲུམ་ཕྲན་གློག་པས་ཁྱབ་པ་དང་།
ཞེས་པ་སྟེ། ནད་འདིའི་རྟགས་མཚན་ནི་མགོ་བོར་སྲིན་ནད་དང་འབྲུམ་ཕྲན་བྱུང་བའི་རྐྱེན་གྱིས་མགོ་
བོ་གློག་པས་ཁྱབ་པ་དང་། མགོར་ཟ་འཕྲུག་ལངས་པ་དང་། ལག་པའི་སེན་མོ་སོགས་ཀྱིས་སྦྱར་བྲད་
བརྒྱབས་དུས་ཆུ་སེར་དོན་པའམ་སྐྱི་པགས་དཀར་ཞིབ་ཅན་ཏེ་གློག་ཤུ་རྣམས་ཁ་བ་བབས་པ་ལྟར་ལྷུང་བའི་མངོན་
ཚུལ་ཡོད། མན་ངག་རིན་ཆེན་འབྱུང་གནས་ལས། གློག་པ་ཅན་ལ་དཀར་ནག་རིགས་གཉིས་ཏེ། །
དཀར་པོ་སྲིན་ཐོར་ཕྲ་མོས་ཁྱབ་པ་འདྲ། ། གློག་པ་དཀར་ད་ནག་པོས་ཁྱབ་པ་གསུམ། ། ནག་པོ་ཆུ་སེར་
འཛག་ཅིང་སྐྲ་རྩ་སྲུལ། ། མགོ་བོ་བྱ་བུན་གྱིས་ནི་ཁེབས་པ་འདྲ། ། འདི་ཡི་མིང་ལ་མགོ་ནད་ཙན་ཙུན་
ཟེར། ། ཞེས་པ་ལྟར་བརྟག་གོ །
གསུམ་པ། བཅོས་ཐབས།
གློག་པ་ཅན་ལ་ལྕགས་ཀྱི་ཞལ་ཞལ་གདབ། ། བ་གཅིན་ཁྱིམ་བྱའི་བྲུན་དང་འབའ་ཆ་བསྐུ། །
ཡང་ན་རྟ་སྦྲངས་ཁུ་བ་ཚྭ་བཏབ་བྱུག ། ཅེས་པ་སྟེ། ནད་འདི་ལ་ལྕགས་ཀྱི་ཞེས་གྲང་མོས་ཞལ་ཞལ་
གདབ་པ་དང་། བ་དམར་ཟལ་གྱི་གཅིན་དང་ཁྱིམ་བྱའི་བྲུན། འབའ་ཆ་རྣམས་སྦྱར་ནས་བསྐུ་བ་དང་།
ཡང་ན་རྟ་སྦྱངས་ཀྱི་ཁུ་བར་ཚྭ་བཏབ་ལ་བྱུག ཟ་འཕྲུག་བྱུང་བ་དང་ཚ་བ་ལ་རུ་རྟ་བརྗེས་ནས་ཏིལ་མར་དང་
སྦྱར་ནས་བསྐུ་བར་བྱ། དུས་རྒྱུན་དར་བ་བསྐོལ་ཏེ་ཕྱུར་བ་བཏོན་ཟིན་པའི་སྔོ་ཁུས་མགོ་འཁྲུད་པར་བྱའོ། །
ཁོང་དུ་སྨན་བསམ་ཁྱུང་དང་། ཕན་པ་ཀུན་ལྡན། ཨ་གར་སོ་ལྔ་སོགས་ནད་རྟགས་དང་བསྟུན་ནས་གཏོང་
དགོས།
ཁ་ཟས་གསར་བཅུད་རིགས་བསྟེན་པར་བྱ་ཞིང་། ཚསྒྱུར་དང་རུལ་སུངས་རིགས་འཛེམ་པར་བྱའོ། །
སྤྱོད་ལམ་ནི་གཙང་སྦྲ་ལ་དོ་སྣང་བྱེད་དགོས་པ་དང་། ལུས་སེམས་མི་འཁྲུགས་པར་བྱའོ། །
26



ས་བཅད་བཅུ་གཉིས་པ། སྐྲ་བྱི་དང་སྤྱི་ཐེར།
སྐྲ་བྱི་ཞེས་པ་ནི་མགོ་བོའི་སྐུ་རང་བཞིན་གྱིས་བུད་པའམ་ལྷུང་བར་གྱུར་པ་ལ་ཟེར།
སྤྱི་ཐེར་ཞེས་པ་ནི་སྤྱི་བོའི་སྐྲ་ཡོངས་རྫོགས་བྱི་ནས་ཐེར་པོར་ཆགས་པ་ལ་ཟེར།
དང་པོ། རྒྱུ་རྐྱེན།
ཀྱཙི་དང་སྤྱི་ཐེར་ཆགས་པའི་རྒྱུ་རྐྱེན་ནི་ཚ་སྐྱུར་སོགས་ཁྲག་ངན་ཆུ་སེར་རྒྱས་པའི་བཟའ་བཏུང་རིགས་
བསྟེན་དྲགས་པ་དང་། ཡང་ན་ལུས་ལ་འཚོ་བཅུད་མི་ལྡང་བ། མྱ་ངན་དང་སེམས་ལས་ཆེས་པ། གཅོང་
ནད་རིགས་ཀྱིས་ཡུན་རིང་མནར་བ། སྨན་རྫས་ཀྱི་རིགས་མ་འཕྲོད་པ། གཉན་ནད་རིམས་དང་བསེ་དུག་གི་
ནད་ཕོག་པ་སོགས་ཀྱིས་སྐྱོང་གི་ཡོད་པ་རེད།
སྙིང་པོ་བསྡུས་པ་ལས། རླུང་དང་མཁྲིས་པ་འཁྲུགས་པ་ལས། ། པགས་པ་རྩུབ་ཅིང་གས་པ་དང་། །
གཡར་ཞིང་ལྔའབྱི་ཚོར་བ་མེད། ། མཁྲིས་པ་རླུང་དང་འདྲེས་པ་ནི། ། བ་སྤུའི་ནང་དུ་ཞུགས་གྱུར་པ། ། སྐུ་ནི་
འབྱི་བར་བྱེད་པ་ཡིན། ། དེ་ནས་བད་ཀན་ཁྲག་བཅས་པས། ། བ་སྤུའི་བུ་ག་འགག་བྱེད་དེ། ། དེ་ཡིས་གཞན་
དག་མི་འབྱུང་བ། ། འཁོར་ལིང་སྐྲ་འབྱི་ཞེས་བྱ་སྟེ། ། གཞན་དག་སྐྲ་འབྱི་ཞེས་བྱར་འདོད། ། སྤྱི་ཅེར་སྐྱེ་བའང་
དེ་བཞིན་དུ། ། སྐུའབྲི་དེ་ལ་རེམ་གྱིས་འབྱུང་། ། ཞེས་པ་ལྟར་རོ། །
གཉིས་པ། དབྱེ་བ།
སྤྱི་ཐེར་ལ་དབྱེ་ན་རླུང་ལས་གྱུར་པ། མཁྲིམ་པ་ལས་གྱུར་པ། བད་ཀན་ལས་གྱུར་ ། འདུས་པ་
ལས་གྱུར་བ་བཅས་བཞི་མཆིས་སོ། །
གསུམ་པ། ནད་རྟགས།
བད་ཀན་ཁྲག་མཁྲིས་ཆུ་སེར་སྐྲ་རྩ་སྲུལ། །ཀོ་ལེར་སྐྲ་བྱི་སྤྱི་བོ་ཐེར་པོ་དང་། །
27



ཞེས་པ་སྟེ། བད་ཀན་དང་། ཁྲག མཁྲིས་པ། ཆུ་སེར་སོགས་ཀྱིས་སྐྲ་རྩ་སྲུལ་བའམ་རུལ་བ་ལྟ་
བུར་གྱུར་པ་དང་། སྐྲ་མདངས་ཉམས་པ། ཟ་འཕྲུག་ལངས་པ། སྐྲ་ཤད་དང་མཛུབ་མོ་སོགས་ཀྱིས་བྱིལ་
བྱིལ་བྱེད་སྐབས་སྒྲ་རང་བཞིན་གྱིས་བུད་འགྲོ་བའམ་ལྷུང་ཡོང་བ། ཡང་ན་གནས་ངེས་མེད་དུ་ཀོ་ལེར་བྱི་ག
དང་། མཐར་སྤྱི་བོའི་སྐྲ་ཡོངས་རྫོགས་བྱི་ནས་ཐེར་པོར་ཆགས་པ་སོགས་ཀྱི་མངོན་ཚུལ་ཡོད།
མན་ངག་རིན་ཆེན་འབྱུང་གནས་ལས། ཀོ་ལེར་སྐྲ་བྱི་ངེས་མེད་གློ་བུར་དུ། ། སྤུ་གྲིས་བཞར་འདྲ་ཆེ་
ཆུང་ཅི་རིགས་འབྱུང་། ། འདི་ལ་ན་ཟུག་མེད་ཀྱང་མི་ཤིས་པའི། ། མཚན་མ་ཡིན་པས་བཅོས་དང་རིམ་གྲོར་
འབད། ། སྤྱི་ཐེར་སྐྲ་དཀར་གཉིས་ནི་མིག་སྔར་གསལ། ། ཞེས་གསུངས་པ་ལྟར་རོ། །
བྱེ་བྲག་གི་རྟགས་ནི། སྙིང་པོ་བསྡུས་པ་ལས། ། དེ་ནི་རླུང་གྱུར་མེས་ཚིག་འདྲ། ། མཁྲིས་གྱུར་རླན་
ཅན་རྩ་ཡིས་ཁྱབ། ། བད་ཀན་པགས་པའི་མདོག་དཀར་མཐུག ། པགས་པ་རང་གི་ཇི་བཞིན་སྣང་། །
འདུས་གྱུར་མཚན་ཉིད་ཀུན་དང་ལྡན། ། ཞེས་པ་ལྟར་ངོས་འཛིན་པར་བྱའོ། །
བཞི་པ། བཅོས་ཐབས།
སྤྱི་ཐེར་ཀོ་ལེར་སྐྲ་བྱི་སྦྱངས་བྱས་ལ། །ཐུར་མས་བཙགས་ཏེ་ཕག་བའི་རྐང་མར་ཚིལ། །
སོ་མ་ར་ཛ་སྒྱུ་རུ་ར་སྦྱར་བྱུག ། སྦྲང་མ་ལྡོང་རོས་ནལ་ཤམ་ནག་མཚུར་བྱུག ། ཡང་ན་སྦྲང་མ་
རུ་རྟ་ཐལ་ཏྲེས་ཏིལ། ། ཨུཏྤལ་འོ་མ་སྦྲང་སྦྱར་ལྡེ་གུ་བྱུག །ཡང་ན་པདྨ་གེ་སར་སྒྱུ་རུ་ར། །
ཤིང་མངར་ཏིལ་ནག་སྦྲང་དང་སྦྱང་ལ་བྱུག །རྩ་བ་ལྔ་དང་ཏིལ་མར་སྣ་སྨན་བླུག །
ཅེས་པ་སྟེ། སྐུ་བྱི་དང་སྤྱི་ཐེར་ལ་ཐོག་མར་མགོ་བཤལ་བྱས་ལ་དེའི་ཆུ་འབུར་རྣམས་ཐུར་མས་ལེགས་
པར་བཙག་སྟེ་ཕག་པའི་རྐང་མར་དང་། ཚིལ། སོ་མ་ར་ཛ། སྐྱུ་རུ་ར་སོགས་སྦྱར་ནས་བྱུག་པ་བྱ་བ་དང་།
ཡང་ན་སྦང་མ། ལྡོང་རོས། ན་ལེ་ཤམ། ནག་མཚུར་བཅས་སྦྱར་བ་བྱུག ཡང་ན་སྦྲང་མ་དང་། རུ་
རྟ། ཐལ་ཏེས་ཏེ་ངོས་འཛིན་མང་ཡང་ལུགས་རུ་སྨུག་པོའི་ཐལ་བ། ཏིལ། ཨུཏྤལ་སྔོན་པོ་བཅས་འོ་མ་
དང་སྦྲང་རྩིར་སྦྱར་བའི་ལྡེ་གུ་བྱུག ཡང་ན་པད་མ་གེ་སར་དང་
། སྐྱུ་རུ་ར། ཤིང་མངར། ཏིལ་ནག་
བཅས་སྦྲང་དང་སྦྱར་ལ་བྱུག་པས་སྐྲ་འཕྲལ་དུ་ནག་པོར་འགྱུར་བར་བཤད། རྩ་བ་ལྔ་དང་ཏིལ་མར་བཅས་ཀྱི་
སྣ་སྨན་བླུག་པར་བྱའོ། ། ཡང་ན་གླ་བའི་རྐང་མར་དང་། ཕག་པའི་རྐང་མར། ཁམ་བུའི་ཚི་གུ་གསུམ་
བསྲེས་ནས་བྱུགས་པས་སྐྲ་དང་སྨིན་མ་སྐྱེ། མགོ་བོ་སྤྱི་ཐེར་ཆགས་པར་རྟའི་ཀླད་པ་ཉིན་བདུན་བྱུགས་ན་སྐྱེ་
བར་འགྱུར། ཡང་ན་རྟའི་རྨིག་པ་བསྲེགས་པའི་གཞོབ་དང་། དབྱི་མོང་བཙོས་པའི་ཁུ་བ། གླུམ་གྱི་ཁུ་བ།
28



མར་ནག་རྣམས་སྦྱར་ནས་བྱུགས་ན་སྐྱེ་བར་འགྱུར། ཁོང་དུ་སྨན་ཨ་གར་སོ་ལྔ་དང༌། བསམ་ཁྱུང་། རིན་
ཆེན་མང་སྦྱོར། མུ་ཏིག་བདུན་ཅུ་སོགས་ནད་གཞི་ལ་གཞིགས་ཏེ་བསྟེན་པར་བྱའོ། ། ཁྲག་མཁྲིས་ཚ་བ་ཤས་
ཆེ་ན་མཚོག་གསང་ལ་ཁྲག་ཉུང་ཙམ་གཏར་བར་བྱའོ། །
ཟས་སྐོམ་གསར་བཅུད་ཀྱི་རིགས་བསྟེན་པར་བྱ་བ་དང་། ཚ་སྐྱུར་དང་རུལ་སུངས་རིགས་འཛེམ་པར་
བྱ། སྤྱོད་ལམ་ནི་ལུས་སེམས་མི་འཁྲུགས་པར་བྱའོ། །
ས་བཅད་བཅུ་གསུམ་པ། སྐྲ་དཀར།
སྐྲ་དཀར་ནི་ལོ་ན་མ་རྒས་ཀྱང་མགོ་བོའི་སྐྲ་རྣམས་རིམ་བཞིན་དཀར་པོར་གྱུར་པའི་ནད་ཅིག་ཡིན།
དང་པོ། རྒྱུ་རྐྱེན།
ལུས་དྲོད་མགོར་ཞུགས་སྐྲ་ཚོས་སྐྲ་དཀར་འབྱུང་། །
ནད་འདིའི་རྒྱུ་རྐྱེན་ནི། ནད་པ་ཕལ་ཆེར་གྱིས་ཟས་དང་སྤྱོད་ལམ་ལོག་པས་ལུས་ཀྱི་འདུ་བ་འཁྲུགས་ཏེ་
མེ་ཁམས་མཁྲིས་པའི་ཚ་དྲོད་མགོ་བོར་ཞུགས་ནས་སྐྲ་ཚོས་པས་སྐྲ་དཀར་འབྱུང་བ་ཡིན། ནད་པ་འགའ་ཞིག་
ལརང་གི་ཁྱིམ་ཚང་ལ་ནད་དེའི་རིགས་རྒྱུད་ཡོད་པས། ལོ་ན་མ་ལོན་ཡང་སྐྲ་དཀར་པོར་འགྱུར་སྲིད་པའང་
ཡོད།
སྙིང་པོ་བསྡུས་པ་ལས། མྱ་ངན་ཁྲོ་དང་ཉལ་ལས་བྱུང་། ། ལུས་ཀྱི་དྲོད་ནི་མགོར་ཞུགས་པས། །
ནད་དེས་སྐྱ་ནི་བཙོས་ནས་ནི། ། དེ་ལ་སྐྲདཀར་སྐྱེ་བར་འགྱུར། ། ཞེས་གསུངས་པ་ལྟར་རོ། །
གཉིས་པ། དབྱེ་བ།
དབྱེ་བ་ནི། རླུང་ལས་གྱུར་པ། མཁྲིས་པ་ལས་གྱུར་པ། བད་ཀན་ལས་གྱུར་པ། འདུས་པ་ལས་
གྱུར་པ་སོགས་བཞིར་ཕྱེས་ཡོད།
29



གསུམ་པ། ནད་རྟགས།
སྙིང་པོ་བསྡུས་པ་ལས། དེ་ནས་རླུང་གྱུར་ཡུད་ཙམ་གནག ། སྲ་ཞིང་རྩུབ་ལ་ཆུ་མདོག་ཅན། །
མཁྲིས་པ་ཚ་ཞིང་མདོག་སེར་ཡིན། ། བད་ཀན་ལས་གྱུར་སྣུམ་ཞིང་འཕེལ། ། སྦོམ་ཞིང་མདོག་ནི་དཀར་བ་
ཡིན། ། འདུས་གྱུར་མཚན་མ་འདྲེས་མ་ཡིན། ། ཞེས་པའི་དོན་ནི་དེའི་རང་འགྲེལ་ལས། དེ་ཡང་རླུང་
ལས་གྱུར་པའི་སྐྲ་དཀར་གྱི་མཚན་མ་ནི་སྤུ་གྲུགས་པ་ཅན་དང་། ཅུང་ཟད་སྔོ་བསངས་སུ་འདུག་པ་དང་། ས་
ཞིང་རྩུབ་ལ་ཆུའི་ནད་མདོག་ལྟར་འདུག་པ་ཡིན་ནོ། ། མཁྲིས་པའི་སྐྲ་དཀར་གྱི་མཚན་མ་ནི་ཚ་བ་དང་།
མདོག་ཅུང་ཟད་སེར་པོར་འདུག་པ་དང་། བད་ཀན་གྱི་སྐྲ་དཀར་གྱི་མཚན་མ་ནི་སྣུམ་པ་དང་། འཕེལ་བ།
སྦོམ་པ། མདོག་དཀར་བ་ཡིན། འདུས་པ་ལས་གྱུར་པའི་སྐྲ་དཀར་གྱི་མཚན་མ་ནི་འདྲེས་པ་ཡིན་ནོ། །
བཞི་པ། བཅོས་ཐབས།
སྐྲ་དཀར་ལུག་རུའི་ཐལ་བ་ཡུངས་ཀར་བྱུག ཤིང་མངར་སྟག་ཆེར་ཙན་དན་པི་པི་
མིང་། །ཨུཏྤལ་སྐྱུ་རུའི་ཁུ་བ་མར་བསྐོལ་བའི། ། སྣ་སྨན་མགོ་བསྐུས་སྐྲ་དཀར་ཀླད་ནད་
སེལ། །
ཞེས་པ་སྟེ། ལོ་ན་མ་རྒས་པའི་སྔོན་ནས་སྐྲ་དཀར་པོར་གྱུར་ན་ལུག་ཕོའི་རྭ་ནུས་ལྡན་དུ་བསྲེགས་པའི་
ཐལ་བ་ལ་ཡུངས་དཀར་དང་སྦྱར་ནས་བྱུག་པ་དང་། ཡང་ན་ཤིང་མངར་དང་། སྟག་ཚེར། ཙན་དན།
པི་པི་ལིང་། ཨུཏྤལ་བཅས་སྐྱུ་རུའི་ཁུ་བ་མར་དང་མཉམ་དུ་བསྐོལ་བའི་སྣ་སྨན་བཏང་བ་དང་མགོ་ལ་བསྐུས་
པས་སྐྲ་དཀར་སེལ་ཞིང་ཀླད་པའི་ནད་གཞན་ཡང་སེལ་བར་ནུས་པ་ཡིན་ནོ། ། ཡང་ན་ཏིལ་ནག་དང་། སྐུ་
རུ་ར་དང་། པདྨ་གེ་སར་དང་། ཤིང་མངར་རྣམས་ཀྱི་ཕྱེ་མ་སྦྲང་རྩི་དང་སྦྱར་ལྡེ་གུས་མགོ་ལ་བསྐུས་ན་སྐྲ་
འཕེལ་ཞིང་ནག་པོར་འགྱུར་བ་ཡིན། སྐྲ་བཞར་ནས་དག་པར་བཀྲུས་ཏེ་ཨ་རུ་གསེར་མདོག་ཆུ་ནང་སྦངས་བའི་
ཁུ་བས་ལན་བདུན་བྱུགས། དེ་སྐམ་ནས་ནག་མཚུར་ཆུ་ལ་སྦངས་བའི་ཁུ་བས་བྱུགས། དེ་ལྟར་ལན་མང་དུ་
བསྐྱུར་ན་སྐྲ་དཀར་པོ་རྣམས་ནག་པོར་འགྱུར།
སྙིང་པོ་བསྡུས་པ་ལས། སྐྲ་དཀར་སྐྱེ་ལ་ལུག་གི་རྭའི། ། སྣག་ཚས་དེ་བཞིན་བསྐུ་བར་བྱ། ། ཇི་
སྲིད་སྐྲ་ནི་སྐྱེས་ཀྱི་བར། ། ཆུ་བླུགས་པ་ནི་སྤང་བར་བྱ། ། ཞེས་པ་དང་། དེའི་རང་འགྲེལ་ལས། དེ་ལ་
སྐྲ་དཀར་སྐྱེས་པའི་ནད་ལ་ནི་སྐྲ་བཞར་ལ་ལུག་གི་རྭ་གླང་པོ་ཆེའི་སོ་བཞིན་དུ་སྣག་ཚར་བྱས་ཏེ་བསྐུས་ལ། ཇི་
30



སྲིད་སྐྲ་ནག་པོར་མ་སོང་གི་བར་དུ་ཆུ་བླུགས་པ་ལ་སོགས་པ་ཡང་སྤང་ངོ༌། ། ཞེས་པ་ལྟར་བཅོས་པར་
བྱའོ། །
ཟས་སྐོམ་ཚ་སྐྱུར་ལན་ཚྭའི་རིགས་བསྟེན་དྲགས་མི་རུང་། གཞན་ཡང་མྱ་ངན་དང་སེམསས་ལས་ཆེ་བ་
སོགས་མི་བྱ་ཞིང་། ལུས་བདེ་སེམས་སྐྱིད་ཀྱི་ངང་འཚོ་བ་རོལ་བར་བྱའོ། །
༡
(འཇམ་དབྱངས་བསོད་ནམས།)
བསམ་གཞིགས་
མགོ་ནད་ཕལ་པ་ལ་དབྱེ་བ་དུ་ཡོད། གང་དང་གང་ཡིན།
༣ ཅི་འདྲ་ཞིག་ལ་མགོ་ནད་གློག་པ་ཅན་ཟེར།
༣ སྤྱི་ཐེར་ཞེས་པའི་ངེས་ཚིག་གང་།
རྒྱུ་རྐྱེན་གང་འདྲ་ཞིག་བརྟེན་ན་མགོ་སྐྲ་བྱི་བ་ཡིན།
སྐྲ་དཀར་པོར་འགྱུར་བའི་རྒྱུ་རྐྱེན་ཅི་ཡིན། བཅོས་ཐབས་གང་བྱེད།
༩
༥
31



ལེའུ་གཉིས་པ།
མིག་ནད་གསོ་བ།
མིག་གི་དབང་པོ་འདི་ནི་དབང་པོ་ལྔའི་ནང་གསེས་ཤིག་སྟེ། རང་འབྲས་མིག་ཤེས་ཀྱི་རྟེན་ནམ་ཐུན་
མོང་མ་ཡིན་པའི་བདག་རྐྱེན་བྱེད་པའི་རིགས་སུ་གནས་པའི་ནང་གི་གཟུགས་ཅན་དྭངས་མ། གསལ་བྱེད་
འཁོར་ལོ་ཁྱིམ་བཞིར་ཆགས་པའི་མཐོང་བྱེད་ཕྱི་ནང་བར་གསུམ་གྱི་གོང་བུ། དབྱིབས་ཟར་མའི་མེ་ཏོག་ལྟ་བུ་
དེ་ལ་མིག་ཅེས་པའི་ཐ་སྙད་བཏགས་པ་ཡིན།
སྤྱིར་ན་མིག་དབང་འདི་ནི་ཁྱིམ་བཞི་ལས་གྲུབ་ཡོད་ཅིང་། དེ་ནི་ཕྱི་རུས་པའི་ཁྱིམ་དང་། ནང་ཚིལ་
བུའི་ཁྱིམ། དབུས་ཆུའི་ཁྱིམ། མཐོང་བྱེད་རྒྱལ་མོའི་ཁྱིམ་བཅས་ཡིན།
གལ་ཏེ་ཕྱི་ནང་གི་རྐྱེན་ཅི་རིགས་ཀྱིས་མཐོང་བྱེད་ཕྱི་ནང་བར་གསུམ་གྱི་གནས་གང་རུང་ལ་གནོད་སྐྱོན་
ཕོག་པའམ་ནད་འགྱུར་བྱུང་ན། དེས་ནད་ཀྱི་རྐྱེན་དང་ངོ་བོ་གནས་ཡུལ་སོགས་མི་འདྲ་བའི་དབང་གིས་ནད་
རྟགས་ཀྱང་མི་འདྲ་བ་གང་རུང་སྟོན་པར་བྱེད་ལ། ཁྱད་པར་དུ་མིག་ནད་གདུང་གྱུར་དང་། བར་འགྲིབས།
ལིང་ཐོག་སོགས་ལ་འགོག་བཅོས་མ་བྱས་ཚེ་མཐར་མིག་རིབ་པའམ་ལོང་བར་གྱུར་ནས་ནད་པ་མང་དག་ཅིག་སྡུག་
བསྔལ་མུན་པའི་གནས་སུ་འཚོ་བར་སྤྱོད་དགོས་པ་བྱུང་ངོ། ། དེའི་ཕྱིར་གཤམ་དུ་མིག་གི་དབང་པོའི་ནད་
འདིའི་སྤྱི་དང་བྱེ་བྲག་གི་རྒྱུ་རྐྱེན་དང་། དབྱེ་བ། རྟགས། བཅོས་ཐབས་སོགས་རྒྱུད་གཞུང་ལྟར་རྒྱས་
བསྡུས་འཚམ་པའི་སྒོ་ནས་འཆད་པར་བྱའོ། །
དང་པོ། མིག་ནད་སྤྱིའི་རྒྱུ་རྐྱེན།
རྒྱུརྐྱེན་ནད་ཀུན་འཁྲུགས་པར་བྱེད་པ་དང་། ། ཁྱད་པར་ཤ་རུལ་བཙོང་སྒོག་ཆང་སྐྱུར་
སོགས། ། མིག་ལ་གནོད་ཅིང་ཁྲག་མཁྲིས་སྐྱེད་པའི་ཟས། །བསྟེན་པ་རྩ་ནང་འགྲིམས་པས་
མིག་ནད་སྐྱེད། ། སྤྱོད་ལམ་དྲག་ཤུལ་མི་ཐེག་ཁུར་བ་དང་། ། དུ་འོད་བསེར་བུ་ཁ་བ་མཚོན་ལ་
སོགས། །རྐྱེན་གྱིས་ཕོག་པས་མིག་ནད་སྐྱེད་པར་བྱེད། །
ཅེསཔ་སྟེ། མིག་ནད་སྤྱིའི་རྒྱུ་ནི་རླུང་མཁྲིས་བད་ཀན་ཁྲག་བཅས་ལ་སློང་བྱེད་ཀྱི་རྐྱེན་ནི་ཟས་སྤྱོད་
32



གཉིས་རྒྱུན་དུས་ལས་དམན་ལྷག་ལོག་པར་གྱུར་པས་ནད་ཀུན་འཁྲུགས་པར་བྱེད་ཅིང་། ཁྱད་པར་དུ་ཁྲག་
མཁྲིས་བསྐྱེད་པའི་ཟས་ཤ་རུལ་བ་དང་། སྒོག་བཙོང་གི་རིགས། ཆང་སྐྱུར་སོགས་བསྟེན་པ་རྩ་ནང་འགྲིམས་
ནས་མིག་ནད་ཚ་བའི་རིགས་བསྐྱེད་པ་ཡིན། གཞན་ཡང་ཡུངས་དཀར་ལོ་མ་ལྟ་བུས་བད་མཁྲིས་འཁྲུགས་པར་
བྱེད་པ་དང་། དེ་བཞིན་བད་རླུང་བསྐྱེད་པའི་ཟས་ཀྱིས་མིག་ནད་གྲང་བ་བསྐྱེད་པ་སོགས་ཀྱང་ཡོད། སྤྱོད་
ལམ་ནི་དྲག་ཤུལ་ཞེས་ལུས་ལ་དཀའ་སྦྱོང་ཆེན་པོ་འོང་བའི་རིགས་དང་། མི་ཐེགས་བཞིན་དུ་ཁུར་པོ་ཆེན་པོ་
ཁུར་བ་དང་། དུ་འཚུབ་ཁྲོད་དུ་བསྡད་དྲགས་པ། བསེར་བུ་རླུང་གིས་བུས་དྲགས་པ། ཁ་བ་དང་ཉི་མ་
སོགས་འོད་ཆེན་པོར་བལྟས་དྲགས་པ། ཚེར་མ་དང་། རྡོ། གྲི་སོགས་མཚོན་ཆའི་རིགས་ཀྱིས་གཙེས་པའི་
རྐྱེན་རྣམས་ཀྱིས་མིག་ལ་རྨས་སྐྱོན་ཕོག་པ་དང་། ཡང་ན་གཉན་རིམས་སོགས་མིག་ནད་འགོས་འགྱུར་གྱི་རིགས་
དང་འཕྲད་པ་སོགས་ཀྱིས་མིག་ནད་བསྐྱེད་པར་བྱེད་པ་ཡིན།
གཉིས་པ། མིག་ནད་སྤྱིའི་དབྱེ་བ།
དབྱེ་བ་མིག་མཆུའི་ནད་དང་མིག་ཚག་དང་། ། ལིང་ཐོག་རབ་རིབ་འགྲིབས་དང་རྣམ་པ་
ལྔ། །
ཞེས་པ་སྟེ། མིག་གི་ནད་ལ་སྤྱིས་དབྱེ་བ་ཕྱེ་ན་མིག་མཆུའི་ནད་དང༌། མིག་ཚག་གི་ནད། ལིང་ཐོག་
གི་ནད། རབ་རིབ་ཀྱི་ནད། འགྲིབས་པའི་ནད་བཅས་རྩ་བའི་དབྱེ་བ་རྣམ་པ་ལྔར་མདོར་བསྟན་པའོ། །
གསུམ་པ། མིག་ནད་སྤྱིའི་བརྟག་ཐབས།
གསོ་རིག་ཟིན་ཏིག་གཅེས་བསྡུས་ལས། མདོག་དམར་ལ་ཚ་བ་ཁྲག མིག་ཟུར་ཟ་བ་སྲིན། མཆི་མ་
ཟག་ནས་ཚ་བ་རླུང་། ན་ཚ་མེད་ནས་མི་མཐོང་བ་བད་ཀན་ཡིན། ཞེས་གསུངས་པ་ལྟར་མདོར་ན་མིག་གི་
དབང་པོའི་ཁྱིམ་བཞིའི་གནས་གང་རུང་ལ་ནད་འགྱུར་བྱུང་ཚེ། མིག་ལྕིབས་དམར་སྐྲངས་ཆགས་པ་དང་།
འབྲུམ་ཐོར་སྐྱེས་པ། རྣག་ཁྲག་ཆུ་སེར་འཛག་པ། གཟེར་ཟུག་གཏོང་བ། ཉི་འོད་སོགས་ལ་བལྟ་མི་བཟོད་
པ། མིག་ཆུ་བཞུར་བ། མཐོང་བྱེད་ཀྱི་ནུས་ཤུགས་ཉམས་ཞན་དུ་གྱུར་པ། མིག་ལམ་ལ་དུ་བ་ལྟ་བུ་དང་
སྦྲང་བུ་རྒྱུ་བ་ལྟ་བུ་མཐོང་བར་བྱེད་པ། མགོ་བོ་ན་བ་སོགས་ཀྱི་རྟགས་གང་རུང་སྟོན་པར་བྱེད་དོ། །
33



བཞི་པ། མིག་ནད་སྤྱིའི་བཅོས་ཐབས།
སྤྱིརུ་སྨན་དཔྱད་ཟས་སྤྱོད་བཞི་ཡིས་བཅོས། ། ཞེས་པ་སྟེ། མིག་ནད་སྤྱི་རུ་བཅོས་པ་ལའང་
སྦྱོར་བ་སྨན་གྱི་སྒོ་ནས་བཅོས་པ་དང་། འཇམ་རྩུབ་དཔྱད་ཀྱི་སྒོ་ནས་བཅོས་པ། འཚོ་བ་ཟས་ཀྱི་སྒོ་ནས་
བཅོས་པ། བྱ་བ་སྤྱོད་ལམ་གྱི་སྒོ་ནས་བཅོས་པ་བཅས་རྣམ་པ་བཞི་ཡིས་བཅོས་དགོས་པ་ཡིན་ནོ། །
༡ སྨན་གྱིས་བཅོས་པ།
སྨན་དུ་གསལ་བྱེད་ལྡེ་གུ་འབྲས་གསུམ་མར། ། ཨ་ཝ་བཅོ་ལྔ་ལ་སོགས་ཁོང་དུ་བཏང་། །
ཞེས་པ་སྟེ། མིག་ནད་སྤྱི་ལ་སྨན་སྐྱེར་པའི་ཁཎྜ་དང་། གླ་རྩི། དྲི་བཟང་། དོམ་མཁྲིས་བཅས་
རླངས་ཆུའམ་ཆུ་གཙང་ནང་དུ་སྦངས་ལ། དེའི་ཁུ་བ་དྭངས་མ་མིག་ནང་དུ་ཡང་ཡང་གཏིག་པ་དང་།
ན་རྒྱལ་མོ་ཆུ་འབྱེད་བླུགས་པར་བྱ། ཁོང་དུ་སྨན་གསལ་བྱེད་བདུན་པ་དང་དགུ་པ་སོགས་ཀྱི་ལྡེ་གུའི་རིགས་
རྣམས་དང་། གསལ་བྱེད་ལྕགས་རིལ། གསལ་བྱེད་ཉེར་ལྔ། མདུང་རྩེ་ཉེར་ལྔ། གསལ་བྱེད་ཨཝ་བཅོ་
ལྔ། ཟླ་ཤེལ་བདུད་རྩི་མ་སོགས་ཀྱང་གཏོང་། ཁྱད་པར་དུ་རླུང་རྐྱེན་ལ་ཨ་གར་སོ་ལྔ་དང་། འབྲས་བུ་
གསུམ་གྱི་སྨན་མར། ཁྲག་རྐྱེན་ལ་སྐྱུ་རུ་ཉེར་ལྔ་དང་། རྒ་ལོ་སྨན་དམར། ཙན་དན་བཅོ་བརྒྱད། ཁྲག་
མཁྲིས་ཅན་ལ་སྤང་རྩི་བཅུ་གཉིས་དང་། གུར་ཁྱུང་སོགས་ཟབ། སྲིན་ལ་གུར་གུམ་བཅུ་གསུམ་ཙེ་གསུམ་ཁ་
ཚར་ཅན་གཏོང་
། བད་ཀན་རྐྱེན་ལ་བདུན་རྩི་སུམ་སྦྱོར་དང་། ཟླ་ཤེལ། དཀར་པོ་དྲུག་སྦྱོར་སོགས་
གཏང་བར་བྱའོ། །
༢ དཔྱད་ཀྱིས་བཅོས་པ།
དཔྱད་དུ་སྣུམ་འཆོས་ཁྲུས་སྐྱུགས་གཏར་ག་བྱ། ། ལྡོང་རོས་རྒྱ་མཚོའི་ལྦུ་བ་སྤང་སྦོས། །
གླརྩི་ཨུཏྤལ་སུག་སྨེལ་སྐྱེར་ཁཎྜ། ། ཙན་དན་གུར་ཀུམ་རྒྱམ་ཚྭ་ཚ་བ་གསུམ། ། ཀ་ར་སྦྲང་སྦྱར་
བྱུགས་ན་མིག་གི་ནད། །རབ་རིབ་ཤ་མཛེར་ཚག་འགྲིབས་ནད་ཀུན་སེལ།
ཞེས་པ་སྟེ། དཔྱད་དུ་རླུང་གྱུར་ལ་སྣུམ་འཆོས་དང་། མཁྲིས་གྱུར་ལ་འཁྲུས། བད་ཀན་ལ་སྐྱུག་
བཅས་ཕྱི་རྒྱུད་ལས་ལྔའི་ནང་བཞིན་བྱ་བ་དང་། གཏར་ག་བྱ་བ་སྟེ། ཁྲག་མཁྲིས་ཚ་བ་ཤས་ཆེ་བའི་རིགས་ལ་
དཔྲལ་རྩ་དང་། མཐོང་རྩ། མཚོག་གསང་། སྣ་རྩེ་སོགས་ལ་ཁྲག་གཏར་བ་དང་། བད་རླུང་གྲང་བ
ཅན་ལ་དྲོད་དུགས་རྒྱག་པ་དང་། མེ་བཙའ་འཇོག་པ། གཞན་ཡང་བྱུག་སྨན་ལྡོང་རོས་དང་། རྒྱ་མཚོའི་
34



ལྦུ་བ། སྤང་སྤོས། དུང་ཐལ། གླ་རྩི། ཨུཏྤལ། སུག་སྨེལ། སྐྱེར་པའི་ཁཎྜ། ཙན་དན། གུར་
ཀུམ། རྒྱམ་ཚྭ། ཚ་བ་གསུམ་བཅས་ཀ་ར་དང་སྦྲང་རྩིར་སྦྱར་ནས་མིག་ལ་བྱུགས་ན་མིག་གི་ནད་རབ་རིབ་
དང་ ཤ་འཛེར། ཚག་པོ། འགྲིབས་ནད་སོགས་ནད་ཀུན་ལ་ཕན་ཞིང་སེལ་བར་ནུས་པ་ཡིན་ནོ། །
༣ ཟས་ཀྱིས་བཅོས་པ།
ཟས་སྤྱོད་ཚ་སྐྱུར་རུལ་ སུངས་ བཙོང་སྒོག་ཟུ། ། སྣེ་ཚོད་ལོ་ཤུར་མར་ནག་བུར་སྨུག་
སྤང་། །
ཞེས་པ་སྟེ། ཟས་སྐོམ་བཙོང་། སྒོག་པ། ཟླ་པོ། སྣེ་ཚོད་སོགས་ལོ་ཤུར་ཏེ་ལོ་མ་ཞག་ལོན་ནས་
ཚོས་དཀའ་ཧྲིབ་པོར་གྱུར་པའི་རིགས་དང་། མར་ནག་སྟེ་སྣུམ་ནག་དང་བུར་སྨུག ཡང་ན་སི་པན་དང་།
ཇ་གར་པོ། ཆང་རག་སོགས་མདོར་ན་རོ་ཚ་ལ་སྐྱུར་བའི་ཟས་དང་རུལ་སུངས་སུ་སོང་བའི་ཁ་ཟས་རིགས་སྤང་
བར་བྱའོ། ། དེ་བཞིན་ཟས་སྐོམ་ཐད་ཉ་ཤ་དང་། སྐམ་སའི་འབྲུ་རྙིང་གི་ཟན་དྲོན། ར་ཡི་མཆིན་པ་
སོགས་གསར་བཅུད་ཀྱི་རིགས་བསྟེན་པ་དང་། མཚམས་སུ་སྔོ་ཚོད་གསར་པ་དང་། ཤིང་ཐོག་གི་རིགས་ཀྱང་
བསྟེན་པར་བྱའོ། །
༩ སྤྱོད་ལམ་ཀྱིས་བཅོས་པ།
དུ་བ་བསེར་བུ་ཁ་བ་ཆགས་པ་སྤྱོད། ། དྲག་ཤུལ་སྐད་ཆེས་འདོན་པ་ལ་སོགས་སྤང་། །
ཞེས་པ་སྟེ། སྤྱོད་ལམ་ནི་དུས་རྒྱུན་མིག་ལ་གཅེས་སྲུང་ལེགས་པོ་བྱེད་དགོས་ལ། ཐལ་རྡུལ་དང་རླུང་
བསེར་བུ། དུ་བ། ཉི་འོད། གློག་འོད། ཁ་བའི་འོད་སོགས་ཀྱིས་མི་གཙེ་བར་བྱ་བ་དང་། ཆགས་པ་
སྤྱོད་དྲགས་པ་དང་། ལུས་ངག་གི་བྱ་བ་དྲག་ཤུལ་གྱི་རིགས་དང་། སྐད་ཤུགས་ཆེན་པོས་སྐད་འདོན་ཅིང་
འབོད་པ། ཁུར་པོ་ཆེན་པོ་འཁུར་བ་སོགས་འཁྲུགས་ལས་དྲག་པོའི་རིགས་སྤངས་བར་བྱའོ། །
མན་ངག་རིན་ཆེན་འབྱུང་གནས་ལས། སྤྱོད་ལམ་མྱ་ངན་སེམས་ལས་དྲགས་པ་དང་། ། དཀའ་ཐུབ་
ངུ་དང་ཉིན་གཉིད་ཉལ་པོ་དྲགས། ། ཨབ་ཐང་མི་ཐེག་ཁུར་དང་གཞུ་སྲན་བཀང་། ། རྟ་རྒྱུག་ལ་སོགས་དྲག་
ཤུལ་ལས་ཀུན་སྤོངས། ། ཁྱད་པར་མིག་བསྲུང་འདོད་པའི་གང་ཟག་གིས། ། ཤིན་ཏུ་ཕྲ་བའི་ཡི་གེ་རི་མོ་
སོགས། ། ཕྲ་བའི་གཟུགས་རྣམས་ཡུན་རིང་བལྟ་བ་དང་། ། སྲིན་བུ་མང་པོ་མཁའ་དང་ས་ལ་ནི། །རྒྱུ་བ་
ལ་སོགས་གཡོ་འགུལ་བལྟ་བ་འཛེམ། ། དུད་དང་ཤོག་བུ་དཀར་པོ་རས་དཀར་དང་། ། ཁ་བ་ཆགས་རྩི་རྡོ་
ཇལ་ལ་སོགས་པ། ། ཤིན་ཏུ་དཀར་དང་ཉི་མ་མེ་ལོང་དང་། ། མར་མེ་མེ་དང་གསེར་དངུལ་ཟངས་ལྕགས་
35



སོགས། ། ཤིན་ཏུ་འཚེར་བའང་ཡུན་རིང་བལྟ་བ་མིན། ། ཁ་བ་བསེར་བུ་དུ་བ་ལ་སོགས་པའི། ། ནང་དུ་
འགྲོ་དང་ཡུན་དུ་སྡོད་མི་བྱ། ། ཁྱད་པར་ཉི་མ་སྒྲ་གཅན་གྱིས་བཟུང་ཚེ། ། རྒན་གཞོན་མིག་གསལ་མི་གསལ་
གང་ཡིན་ཡང་། ། སྐར་གཅིག་ཙམ་ཡང་བལྟ་བར་མི་བྱའོ། ། གཞན་ཡང་རྒྱལ་མོར་རབ་རིབ་ལ་སོགས་
པའི། ། ནད་ཞུགས་ པ་ དང་ མིག་མི་གསལ་བ་ཡི། སྐྱེས་བུས་ རྟག་ ཏུ་ གསེར་དངུལ་མཚལ་ སོགས་
ཀྱིས། ། བྲིས་པའི་གསུང་རབ་ཀློག་འདོན་བལྟ་བ་དང་། ། སྣ་ཚོགས་ཚོན་དང་གར་དང་སྒྱུ་མ་སོགས། །
ངོ་མཚར་གཟུགས་རྣམས་ཡུན་རིང་བལྟ་བ་དང་། ། ལྷདང་ཡི་གེ་འབྲི་དང་བཟོ་ཚེམས་དང༌། ། རྡེའུ་དཀར་
ནག་རྩེ་དང་སྐད་ཆེན་འདོན། ། ཕྱག་མང་འཚལ་དང་ཁྱད་པར་མཚན་མོའི་དུས། ། ཀློག་འདོན་དཔེ་ཆ་
ཡིག་རིགས་བལྟ་བ་འཛེམ། ། རྟག་ཏུ་ཞག་གསུམ་སོང་ཚེ་སྐྱེར་བ་ཡི། ། ཁཎྜ་མིག་ལ་བྱུག་ཅིང་ཁྲུས་དང་
ནི། ། བསྐུ་མཉེས་བྱས་ལ་རྐང་རྗེན་མི་བྱ་ཞིང་། ། རྐང་པ་བཀྲུས་ཤིང་སྨན་གྱིས་རྒྱུན་དུ་བྱུག ། མདོར་ན་
མི་ལ་ནོར་ཡོད་གྱུར་ཀྱང་ནི། ། མིག་མེད་གྱུར་ན་ཉིན་དང་མཚན་མོ་གཉིས། ། ཁྱད་པར་མེད་པའི་ཕྱིར་ན་
བློ་གྲོས་དང་། ། ལྡན་པས་རྒྱུན་དུ་མིག་ནི་བསྲུང་བར་བྱ། ། ཆོས་དང་ནོར་དང་གཡོག་འཁོར་མངའ་ཐང་
སོགས། ། ཅི་ཙམ་ཡོད་ཀྱང་འོང་བར་གྱུར་ན་ནི། ། སྒོ་ངའི་ནང་གནས་སེམས་ཅན་ཇི་བཞིན་དུ། ། རང་
དབང་མི་འདུག་དེས་ན་འབད་པ་ཡིས། ། མིག་བསྲུང་བ་ནི་ཤིན་ཏུ་གལ་ཆེའོ། ། ཞེས་གསུངས་པ་ལྟར་
བསྟེན་པར་བྱའོ། །
ས་བཅད་དང་པོ། མིག་མཆུའི་ནད།
མིག་མཆུའི་ནད་ཅེས་པ་ནི་ཕྱི་ནང་གི་རྐྱེན་ཅི་རིགས་ཀྱིས་ལུས་ཀྱི་འདུ་བ་འཁྲུགས་ཏེ་མིག་ལྕིབས་ཕྱི་ནང་
གང་རུང་དང་ཟེ་མཚམས་སུ་ནད་འགྱུར་བྱུང་བའི་ནད་རིགས་ཁག་ཅིག་གི་མིང་ལ་ཟེར།
དང་པོ།
རྒྱུ་རྐྱེན།
མིག་མཆུའི་ནད་ཀྱི་རྒྱུ་རྐྱེན་ནི། སི་པན་དང་། ཇ་གར་པོ། ཆང་སྐྱུར་སོགས་ཟས་སྐོམ་ཚ་སྐྱུར་
རིགས་བསྟེན་དྲགས་པ་དང་། ཡང་ན་ནད་དུག་དང་འབུ་ཕྲས་བཙོག་འགོས་བྱུང་བ་སོགས་ཀྱིས་ལུས་ཀྱི་འདུ་
བ་འཁྲུགས་ཏེ་མིག་མཆུའི་ནད་རྣམས་སྐྱེད་པར་བྱེད་དོ། །
36



གཉིས་པ། དབྱེ་བ།
མིག་མཆུ་རླུང་མཁྲིས་ཁྲག་དང་བད་ཀན་དང་། ། འདུས་པ་སྲིན་བུ་མིག་ནད་སྒྲ་ངན་
བདུན། ། ཞེས་པ་སྟེ། མིག་མཆུའི་ནད་ལ་ནང་གསེས་ཀྱི་དབྱེ་བ་ཕྱེ་ན་རླུང་ལས་གྱུར་པ་དང་། མཁྲིས་པ་
ལས་གྱུར་པ། ཁྲག་ལས་གྱུར་པ། བད་ཀན་ལས་གྱུར་པ། འདུས་པ་ལས་གྱུར་པ། སྲིན་བུ་ལས་གྱུར་པ།
མིག་ནད་སྒྲ་ངན་བཅས་རྣམ་པ་བདུན་ཡོད།
གསུམ་པ། བྱེ་བྲག་སོ་སོའི་རྟགས་དང་བཅོས་ཐབས་
༡ རླུད་གྱུར་གྱི་མིག་མཆུའི་ནད།
(༡） ནད་རྟགས།
དེ་རྟགས་མིག་མཆུའི་ནད་ལ་རླུང་གྱུར་པ། ། མཆི་མ་འཛག་ཅིང་རྡུལ་གྱིས་གང་སྙམ་
སེམས། །འཛུམ་པར་དཀའ་དང་དུས་མེད་འབྱེད་འཛུམ་བྱེད། །ཆུ་དང་བད་ཀན་ཁྲག་རྣག་
གྲ་མཚམས་འཛག །
ཅེས་པ་སྟེ། རླུང་གྱུར་གྱི་མིག་མཆུའི་ནད་ལ་མཆི་མ་མི་ཐུབ་པར་འཛག་ཅིང་། རྡུལ་གྱིས་གང་སྙམ་
སེམས་པ། མིག་མཆུ་འཛུམ་པར་དཀའ་བ་དང་། ཡང་ན་དུས་མེད་དུ་འབྱེད་འཛུམ་མང་པོ་བྱེད་དགོས་པ།
ཁ་ཡན་གྱི་ཆུ་དང་། བད་ཀན་གྱི་ལྡན་ལྗིན། ཁྲག་ངན་སོགས་གྲ་མཚམས་ཏེ་མིག་རིལ་དང་མིག་ལྕིབས་ཀྱི་
བར་ནས་འཛག་པའོ། །
མན་ངག་རིན་ཆེན་འབྱུང་གནས་ལས། མིག་མཆུ་རླུང་ཞུགས་འབྱེད་དཀའ་ཞེས་བྱ་བའི། ། རྟགས་
སུ་གཉིད་ལོག་སད་ཚེ་མིག་གཉིས་ནི། ། འབྱེད་མི་འདོད་ཅིང་ཕྱེ་ན་གང་སྙམ་བྱེད། ། ཟུག་མེད་སྐམ་རྩུབ་མི་
བདེ་སྙམ་བྱེད་ཅིང་། ། མཆི་མ་ཟགས་སམ་ཕྱིས་ན་ཕན་སྙམ་བྱེད། ། མིག་ནད་འབྱེད་པ་ཞེས་བྱའི་རྟགས་སུ་
ནི། ། རླུང་གིས་མིག་མཆུ་བསྐྱོད་དེ་ཡང་ཡང་དུ། ། འབྱེད་འཛུམ་བྱེད་ཅིང་ན་ཟུག་མེད་པའོ། ། མིག་
ནད་ཉམས་པ་ཞེས་བྱའི་རྟགས་སུ་ནི། ། རླུང་གིས་མིག་གི་འགུལ་རྩ་ཉམས་བྱས་པས། ། འབྱེད་འཛུམ་མི་
ཤེས་མིག་མཆུ་འོག་མ་ནི། ། རྟག་ཏུ་ཕྱི་ལ་སློག་ཅིང་ཐུར་དུ་འཕྱང་། ། འདི་གསུམ་རླུང་ལས་གྱུར་པའི་མིག་
ནད་ཡིན། ། ཞེས་པ་ལྟར་བརྟག་པར་བྱའོ། །
37



(༢) བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཁྱད་པར་མིག་མཆུ་རླུང་གྱུར་གུར་ཀུམ་དང་། ། མར་རྙིང་ཆུར་བསྐོལ་སྣ་སྨན་མིག་བརྟ་བྱ།
སྐྱེར་པའི་ཁཎྜ་ནུ་ཞོ་སྦྲང་སྦྱར་བྱུག ། ཅེས་པ་སྟེ། བྱེ་བྲག་སོ་སོའི་བཅོས་ཐབས་ལས་དང་པོ་མིག་མཆུ་
རླུང་གྱུར་ཀྱི་བཅོས་ཐབས་ནི། གུར་ཀུམ་དང་མར་རྙིང་ཆུར་བསྐོལ་བའི་སྣ་སྨན་བཏང་བས་མིག་བརྟ་བར་བྱ་
བ་དང་། ཁོང་དུ་སྨན་འབྲོས་གསུམ་སྨན་མར་དང་། ཨ་གར་སོ་ལྔ་གཏོང་བ་དང་། དཔྱད་དུ་སྐྱེར་པའི་
ཁཎྜ་བུད་མེད་ཁྱེའུ་བཙས་པའི་ནུ་ཞོ་དང་སྦྲང་སྦྱར་བ་བྱུག་པར་བྱའོ། །
༢ མཁྲིས་གྱུར་གྱི་མིག་མཆུའི་ནད།
（༡） ནད་རྟགས།
མཁྲིས་གྱུར་ཚ་དམར་འདྲུལ་ཞིང་འབྲུམ་ཕྲན་ཁྱབ། ། གཡའ་ཞིང་སྐྲངས་ལ་ཆུ་སེར་རྣག་
བཅས་འཛག
ཅེས་པ་སྟེ། མཁྲིས་པ་ལས་གྱུར་ཚེ་མིག་མཆུར་ཚ་བ་ཞུགས་ནས་མིག་མཚུའི་ནང་ཚ་ལ་དམར་པོ་ཆགས་
པ་དང་། སྐབས་རེ་རྣག་ཏུ་འདྲུལ་ཞིང་། འབྲུམ་ཕྲན་མང་པོས་ཁྱབ་པ། སྐབས་རེ་གཡའ་ཞིང་ཟ་ལ་མིག་
ལྕིབས་སྐྲངས་པ་དང་། མཐར་མིག་མཆུ་ལས་ཆུ་སེར་དང་
། རྣག་བཅས་འཛག་པར་བྱེད་དོ། །
（3)
བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཀ༡ སྨན་ཀྱིས་བཅོས་པ།
ཁོང་དུ་སྨན་སྤང་ཁྲག་བཅུ་གཉིས་དང་། གུར་ཁྱུང་། ཕན་པ་ཀུན་ལྡན་སོགས་གཏང་བར་བྱའོ། །
ཀ9 དཔྱད་ཀྱིས་བཅོས་པ།
མཁྲིས་གྱུར་འབྲུམ་པ་བཞར་རྗེས་ཆུ་དྲོན་བཀྲུ། །ག་བུར་དོམ་མཁྲིས་ཡུང་བ་ཨ་རུ་ར། །
ནུ་ཞོ་སྦྲང་རྩི་སྦྱར་ལ་བྱུག་པར་བྱ། །
ཞེས་པ་སྟེ། མིག་མཆུའི་ནད་མཁྲིས་པ་ལས་གྱུར་པ་ལ་ནི། འབྲུམ་པ་བཞར་རྗེས་ཆུ་དྲོན་གཙང་མས་
བཀྲུས་ལ། ག་བུར་དང་། དོམ་མཁྲིས། ཡུང་བ། ཨ་རུ་ར་བཅས་ནུ་ཞོ་དང་སྦྲང་རྩིར་སྦྱར་ལ་རྨ་སྨན་དུ་
བྱུག་གོ །
38



༣ ཁྲག་གྱུར་གྱི་མིག་མཆུའི་ནད།
(༡) ནད་རྟགས།
ཁྲག་གྱུར་ཟུག་ཆེ་འབྲུམ་ཕྲན་དམར་པོས་ཁྱབ། །
ཅེས་པ་སྟེ། མིག་མཆུའི་ནད་དེ་ཁྲག་ལས་གྱུར་ཚེ་ན་ཟུག་ཆེ་ལ་མིག་མཆུར་འབྲུམ་ཕྲན་དམར་པོས་ཁྱབ་
པའོ། །
（3）
བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཀ༡ སྨན་ཀྱིས་བཅོས་པ།
ཁོང་དུ་སྨན་སྐྱུ་རུ་ཉེར་ལྔ་དང་། སྤང་ཁྲག་བཅུ་གཉིས། རྒ་ལོ་སོགས་གཏང་བར་བྱའོ། །
ཀ༢ དཔྱད་ཀྱིས་བཅོས་པ།
ཁྲག་གྱུར་འབྲུམ་པ་བཞར་ཞིང་གང་ཉེ་གཏར། བཙོད་དང་སྐྱེར་པ་རྒྱ་སྐྱེགས་རྒུན་འབྲུམ་
དང་། ། ཨུཏྤལ་བསྐོལ་གྲངས་ཀ་ར་མིག་ཏུ་སྡུག །
ཅེསཔ་སྟེ། ཁྲག་ལས་གྱུར་པའི་མིག་མཆུའི་ནད་ལ་དང་པོ་འབྲུམ་པ་བཞར་ཞིང་། དེ་རྗེས་བཙོད་
དང་། སྐྱེར་པ། རྒྱ་སྐྱེགས། རྒུན་འབྲུམ། ཨུཏྤལ་བཅས་བསྐོལ་བའི་ཁུ་བ་དང་ཀ་ར་སྦྱར་ནས་མིག་ཏུ་
ལྡུག་པར་བྱའོ། །
༤ བད་གྱུར་གྱི་མིག་མཆུའི་ནད།
(༡) ནད་རྟགས།
བད་ཀན་ལས་གྱུར་འབྲུམ་ཕྲན་དཀར་པོས་གང་། ] མིག་ནང་འབྱར་ཞིང་གཡའ་ལ་ཟུག་
ཆུང་བ།
ཞེས་པ་སྟེ། བད་ཀན་ལས་གྱུར་པ་ལ། མིག་མཆུའི་ནང་དུ་འབྲུམ་ཕྲན་དཀར་པོས་གང་བ་དང་།
མིག་འབྲུར་ཞིང་གཡའ་བ་སྟེ་ཟ་འཕྲུག་ལངས་ཤིང་ན་ཟུག་ཅུང་ཟད་ཆུང་བའོ། །
(3） བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཀ༡ སྨན་གྱིས་བཅོས་པ།
ཁོང་དུ་སྨན་ཟླ་ཤེལ་བདུད་རྩི་མ་དང་། སེ་འབྲུ་དྭངས་གནས། གསལ་བྱེད་ཉེར་ལྔ་སོགས་གཏང་
39



བར་བྱའོ། །
ཀ༢ དཔྱད་ཀྱིས་བཅོས་པ།
བད་གྱུར་འབྲུམ་པ་བཞར་ལ་ནག་མཚུར་དང། ། པི་པི་ལིང་དང་རྒྱ་ཚྭ་ལྡོང་རོས་དང་། །
སྟང་ཟིལ་སྦྲང་དང་སྦྱར་ལ་མིག་ཏུ་བླུག ། མདུང་རྩེ་ཙན་དན་དཀར་པོ་ཤིང་མངར་བཙོད། །
ཞུ་མཁན་ཆུ་ལ་སྦྱངས་པ་མིག་ལ་བྱུག མིག་ནད་ཅི་ལས་གྱུར་ཀྱང་འཕྲལ་ཟུག་གཅོག །
ཅེས་པ་སྟེ། བད་ཀན་ལས་གྱུར་པ་ལ་འབྲུམ་པ་བཞར་ལ་ནག་མཚུར་དང་། པི་པི་ལིང་། རྒྱ་ཚྭ།
ལྡོང་རོས། སྟང་ཟིལ་བཅས་སྦྲང་དང་སྦྱར་ལ་མིག་ཏུ་བླུག མདུང་རྩེ་དང་། ཙན་དན་དཀར་པོ། ཤིང་
མངར། བཙོད། ཞུ་མཁན་བཅས་ཆུ་ལ་སྦྱངས་པ་མིག་ལ་བྱུག་པར་བྱ། དེས་ནི་མིག་ནད་ཅི་ལས་གྱུར་པ་
ཡིན་ཡང་འཕྲལ་དུ་ན་ཟུག་གཅོག་པར་བྱེད་དོ། །
༥ འདུས་གྱུར་གྱི་མིག་མཆུའི་ནད།
（༡） ནད་རྟགས།
འདུས་གྱུར་མིག་ཞུ་རྫི་མ་ནང་དུ་ཟུག | ཚ་སྐྲངས་མཆི་མ་འཛག་ཅིང་མིག་མཆུ་འབྱར། །
ཞེས་པ་སྟེ། ཉེས་གསུམ་འདུས་པ་ལས་གྱུར་པ་ལ་མིག་ཞུ་ཞེས་མིག་འབྲས་ཆུང་དུ་སོང་བ་དང་། མིག་
ལྕིབས་ནང་ངོས་སུ་ལོག་པ། མིག་གི་རྫི་མ་ཁ་ཤས་དང་ཡང་ན་ཡོངས་རྫོགས་མིག་ནང་ཟུག་པ་དང་། དེས་
འབྲེལ་སྐྱི་དང་སྤྱིན་སྐྱི་(རྒྱལ་མོའི་མདུན་སྐྱི་ཡང་ཟེར་）གཉིས་ཀར་ཕོག་ཐུག་བཏང་ནས་མཆི་མ་འཛག་པ་དང༌།
དངོས་པོ་གཞན་འཛུལ་བ་ལྟ་བུའི་ཚོར་སྣང་ཡོད་པ། མིག་སྤྲིན་ལ་ཁྲག་རྒྱས་ནས་དམར་པོ་ཆགས་པ། རྒྱལ་
མོའི་མདུན་སྐྱི་ཉོག་པོ་ཆགས་པ། ལིང་ཐོག་བྱུང་བ། མིག་ཚ་ཞིང་མིག་ལྕིབས་སྐྲངས་ལ་མིག་མཆུ་འབྱུར་བ་
སོགས་ཀྱི་མངོན་ཚུལ་ཡོད་པ་རེད།
ཡན་ལག་བརྒྱད་པའི་སྙིང་པོ་བསྡུས་པ་ལས། རྫི་འགགས་རྫི་མ་བསྡུས་ཤིང་ཞུམ། ། མིག་མཆུའང་དེ་
འདྲར་གྱུར་པ་དང༌། ། རྩུབ་ཅིང་ནང་དུ་ཁ་བལྟས་ལ། །
། སྤུ་གཞན་ཡང་ནི་ཚེར་མ་ལྟར། ། རྩེ་མོ་རྣོན་པོ་
སྐྱེས་གྱུར་ཅིང་། ། དེས་བདར་མིག་ནི་སྐྲངས་པ་དང་། ། ཚ་ཞིང་རླུང་ལ་སོགས་མི་བཟོད། ། བཏོན་ན་
ཅུང་ཟད་བདེ་བར་བྱེད།
ཡང་དེའུ་རང་འགྲེལ་ལས། མིག་མཆུའི་རྫི་མ་འཁྲུགས་ཏེ་མིག་མཆུའི་སྤུ་ཞུམ་པར་གྱུར་ནས་མིག་མཆུ་
ལ་ནང་དུ་ལྟ་ཞིང་མིག་མཆུ་འདེབས་མི་ནུས་པ་དང་། རྫི་མ་བཏོགས་ན་རེས་འགའ་ནད་ཞི་ལ་ཡང་སྤུ་གསར་པ་
སྐྱེས་པ་དང་། ཚེར་མའི་རྩེ་མོ་བཞིན་དུ་རྣོ་བ་དེས་མིག་ལ་ཟུག་པ་སྐྲང་བར་འགྱུར་ཏེ། དེ་ནི་མིག་མཆུའི་ནད་
40



རྫི་མ་འཁྲུགས་པ་ཞེས་བྱའོ། ། ཞེས་པ་ལྟར་བརྟག་པར་བྱའོ། །
（3）
བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཀཱ༡ སྨན་ཀྱིས་བཅོས་པ།
ཁོང་དུ་སྨན་སྤུང་ཁྲག་བཅུ་གཉིས་དང༌། གུར་ཁྱུང་། རྡོ་རྗེ་རབ་འཇོམས། སྐྱུ་རུ་ཉེར་ལྔ་སོགས་
ནད་རྟགས་དང་བསྟུན་ནས་བཏང་བར་བྱ།
ཀ༢ དཔྱད་ཀྱིས་བཅོས་པ།
འདུས་པའི་མིག་མཆུ་རྫི་མ་ཕྱིས་བྱས་ལ། སྐྱེར་པའི་ཁཎྜ་ལྡོང་རོས་ཟངས་ཕྱེ་དང་། །
ནག་མཚུར་བྱི་རུག་ཟངས་ནང་སྦངས་ཁུ་བླུག་ ། བྱི་རུག་ནག་མཚུར་ཟངས་ནང་བཞག་པ་
ཅེས་པ་སྟེ།
འདུས་པའི་མིག་མཆུ་ལ་ནི་རྫི་མ་ལེགས་པར་ཕྱིས་ལ། སྐྱེར་པའི་ཁཎྜ། ལྡོང་རོས།
ཟངས་ཕྱེ་བཅས་དང་། ནག་མཚུར་དང་བྱི་རུག་བཅས་ཟངས་ཀྱི་སྣོད་ཆས་ནང་སྦངས་བའི་ཁུ་བ་བླུགས་པར་
བྱ། ཡང་ན་བྱི་རུག་དང་ནག་མཚུར་སྦྱར་བ་ཟངས་ནང་ཞག་ཤས་བཞག་པར་ཟངས་གཡའ་འགོས་པ་མིག་ལ་
བྱུག་པར་བྱ་ཞིང་། ནང་དུ་ཐུག་པའི་རྫི་མ་རྐང་ཁ་ཤས་ཡིན་ན་དེ་འཇབ་ཅེས་བཏོག་ནས་གནས་སྐབས་གནོད་
རྐྱེན་སེལ་དགོས་པ་དང་། གལ་ཏེ་རྫི་མ་མང་པོ་ནང་དུ་ཟུག་པ་དང་། སྨན་བཅོས་ཀྱི་ཕན་སྐྱེད་མ་བྱུང་ན་
གཤག་བཅོས་བྱེད་པའི་ཐབས་ཤེས་ལ་བརྟེན་ནས་བཅོས་པར་བྱ་དགོས་སོ། །
༦ སྲིན་གྱུར་གྱི་མིག་མཆུའི་ནད།
(༡）
ནད་རྟགས།
སྲིན་གྱུར་སྲིན་བུ་སུབ་འདོད་གཡའ་བ་འབྱུང་། །
ཞེས་པ་སྟེ། སྲིན་གྱུར་ནི་སྲིན་བུ་གང་དུ་བྱུང་བའི་སར་སུབ་འདོད་པ་སྟེ་འཕུར་འདོད་པའོ། ། དེ་ནི་
སྲིན་བུས་ཟ་འཕྲུག་གམ་གསའ་བ་ལས་འབྱུང་བ་ཡིན་ནོ། །
（3）
བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཀ ༡ སྨན་ཀྱིས་བཅོས་པ།
ཁོང་དུ་སྨན་གུར་ཁྱུང་དང་། འཆི་མེད་སྲིན་སེལ། གུར་ཀུམ་བཅུ་གསུམ་ཙེ་གསུམ་ཁ་ཚར་ཅན་
41



སོགས་གཏང་བར་བྱའོ། །
ཀ༢ དཔྱད་ཀྱིས་བཅོས་པ།
སྲིན་གྱུར་བ་ལྕིའམ་རྟ་སྦངས་དུགས་བྱས་ནས། ། ཐོར་པ་བརྟོལ་ལ་ནག་མཚུར་རྒྱ་ཚྭ་
དང་། ། འབྲས་བུ་གསུམ་དང་སྦྲང་རྩི་སྦྱར་བ་བྱུག
ཅེས་པ་སྟེ། སྲིན་ལས་གྱུར་པ་ལ་བ་ཡི་ལྕི་བའམ། རྟ་ཡི་སྦངས་ཀྱིས་དུགས་བྱས་ནས། ཐོར་པ་
བརྟོལ་ལ་དེར་ནག་མཚུར་དང་། རྒྱ་ཚྭ་དང་། འབྲས་བུ་གསུམ་དང་། སྦྲང་རྩི་བཅས་སྦྱར་བ་བྱུག་པར་
བྱའོ། །
མིག་ནད་སྒྲ་ངན།
（༡) ནད་རྟགས།
བྱིས་པའི་མིག་ནད་སྒྲ་ངན་སོ་སྐྱེ་ཚེ། །མ་ནད་ལས་བྱུང་དམར་ཚ་འབྱར་ཞིང་སྐྲངས། །
ལག་པས་མིག་དང་སྣ་ཉེད་གསོ་དཀའ་ཡིན། །
ཞེས་པ་སྟེ། བྱིས་པའི་མིག་ནད་སྒྲ་ངན་ནི་བྱིས་པར་སོ་ཐོག་མར་སྐྱེ་བའི་ཚེ་ནད་དུ་གྱུར་པ་ཡིན་ཏེ།
དེ་ནི་བྱིས་པ་མངལ་དུ་གནས་པའི་དུས་མ་ཡི་ཉེས་པ་བུ་ལ་ལྷུང་བ་ལས་བྱུང་བ་ཡིན་ལ། རྟགས་སུ་མིག་དམར་ལ་
ཚ་ཤར་རྒྱག་པ་དང་། མིག་མཆུ་འབྱར་ཞིང་སྐྲངས་པ། བྱིས་པ་རང་གི་ལག་པས་མིག་དང་། སྣ་ཉེད་པ་སྟེ་
ཡང་ཡང་འཕུར་ན་གསོ་དཀའ་བར་འགྱུར་བ་ཡིན་ནོ། །
（༢)
བཅོས་ཐབས།
མིགནད་སྒྲ་ངན་མ་ནུའི་སྐྱུག་ཁྲུས་བྱ། ། སེང་ཕྲོམ་ནིམ་པ་ཧོང་ལེན་སེར་པོ་གཉིས། །
ཟངས་ཕྱེ་ནུ་ཞོ་སྦྱར་བ་མིག་ལ་བྱུག ། ཆུ་སེར་རྣག་ཁྲག་གྲ་མཚམས་ནས་འཛག་ན། ། ཨ་རུ་བུལ་
ཏོག་སྦྲང་རྩི་དྲི་ཆུས་བཀྲུ། ། དེ་རྗེས་ག་བུར་དོམ་མཁྲིས་སྐྱེར་ཁཎ་བྱུག །
ཅེས་པ་སྟེ། བྱིས་པའི་མིག་ནད་སྒྲ་ངན་ལ་ནི། མ་ནུའི་སྐྱུག་དང་ཁྲུས་ཀྱིས་བཅོས་པར་བྱ། གཞན་
ཡང་སེང་ཕྲོམ་དང་། ནིམ་པ། ཧོང་ལེན། སེར་པོ་གཉིས་ཏེ་ཡུང་བ་དང་སྐྱེར་པ་གཉིས། ཟངས་ཕྱེ་
རྣམས་ནུ་ཞོ་དང་སྦྱར་ནས་མིག་ལ་བྱུག གལ་ཏེ་ཆུ་སེར་དང་། རྣག་ཁྲག་གྲོ་མཚམས་ནས་འཛག་པར་འགྱུར་
ན། ཨརུ་དང་བུལ་ཏོག སྦྲང་རྩི་བཅས་དྲི་ཆུ་དང་སྦྱར་བའི་ཁུ་བས་བཀྲུ་ལ། དེ་རྗེས་ག་བུར་དོམ་མཁྲིས་
སྐྱེར་པའི་ཁཎྜ་བཅས་སྦྱར་བ་བྱུག་པར་བྱའོ། །
42



བསམ་གཞིགས།
༡ མིག་ནད་ལ་སྤྱིའི་དབྱེ་བ་ག་ཚོད་ཡོད། དེ་གང་དང་གང་ཡིན།
༢ མིག་ནད་སྤྱི་ལ་བཅོས་ཐབས་གང་དགོས།
༣ ཅི་ཞིག་ལ་མིག་མཆུའི་ནད་ཟེར།
༩ མིག་མཆུའི་ནད་ལ་ནང་གསེས་ཀྱི་དབྱེ་བ་དུ་ཡོད། གང་གང་ཡིན།
༥ འདུས་གྱུར་གྱི་མིག་མཆུའི་ནད་ལ་བཅོས་ཐབས་ཅི་ལྟར་བྱེད།
43



ས་བཅད་གཉིས་པ། མིག་ཚག་གི་ནད།
མིག་ཚག་གི་ནད་ཟེར་བ་ནི། གཙོ་བོ་མིག་གི་འབྲེལ་སྐྱི་དང་། རྒྱལ་མོའི་མདུན་སྐྱི་སོགས་ཀྱི་གནས་སུ་
ནད་འགྱུར་བྱུང་ནས་མིག་གིས་གཟུགས་ལ་ལྟ་སྐབས་འོད་འཚེར་བ་ལྟར་ལྟ་མི་བཟོད་པར་གྱུར་པའི་མིག་ནད་ཅིག་
ཡིན།
དང་པོ། རྒྱུ་རྐྱེན།
རྒྱུ་རྐྱེན་གཞི་མཐུན་ནི་དུས་རྒྱུན་ཟས་སྤྱོད་དམན་ལྷག་ལོག་པར་གྱུར་པ་སོགས་ཀྱི་རྐྱེན་གྱིས་ལུས་ཀྱི་འདུ་བ་
རླུང་དང་། མཁྲིས་པ། བད་ཀན། ཁྲག་བཅས་འཁྲུགས་ཏེ་མིག་ཚག་གི་ནད་སྐྱེད་པར་བྱེད་དོ། །
གཉིས་པ། དབྱེ་བ།
ཚག་པོ་སྐམ་ཚག་གཤེར་ཚག་གདུང་གྱུར་གསུམ། ། དེ་ལ་རླུང་མཁྲིས་བད་ཀན་ཁྲག་དང་
བཅས། །
ཞེས་པ་སྟེ། མིག་ནད་ཚག་པོ་ལ་དབྱེ་བ་ཕྱེ་ན་སྐམ་ཚག་དང་། གཤེར་ཚག གདུང་གྱུར་བཅས་
གསུམ། གདུང་གྱུར་དེ་ཉིད་ལའང་རླུང་ལས་གྱུར་པ་དང༌། མཁྲིས་པ་ལས་གྱུར་པ། བད་ཀན་ལས་གྱུར་པ།
ཁྲག་ལས་གྱུར་པ་དང་བཅས་བཞི་མཆིས་སོ། །
གསུམ་པ། བྱེ་བྲག་སོ་སོའི་རྟགས་དང་བཅོས་ཐབས།
༡ སྐམ་ཚག་
མིག་ནད་སྐམ་ཚག་ཅེས་པ་ནི་གཙོ་བོ་མིག་ནང་དུ་དགོས་ངེས་ཀྱི་རླན་གཤེར་རམ་མིག་ཆུ་ཉུང་དྲགས་ནས་
སྐམ་པོ་བྱེད་པ་དང་། གཟུགས་ལ་ལྟ་མི་ནུས་པ་ཟུམ་ཟུམ་དུ་གྱུར་པའི་ནད་ཀྱི་མིང་ཡིན། ནད་འདི་ནི་ལོ་ན་
44



རྒས་པ་རྣམས་ལ་འབྱུང་མང་ངོ།
(༡) རྒྱུ་རྐྱེན་དང་ནད་རྟགས།
མིག་ནད་སྐམ་ཚག་བད་རླུང་ལས་གྱུར་པ། །མིག་སྐམ་རྩུབ་ཅིང་ཚ་ལ་བསེར་བུ་གནོད། །
ཅེས་པ་སྟེ། མིག་ནད་སྐམ་ཚག་གི་རྒྱུ་ནི་གཙོ་བོ་བད་ཀན་དང་རླུང་ཤས་ཆེ་བ་ལས་གྱུར་པ་ཡིན་པས།
ཕྱིའི་རྟགས་སུ་མིག་སྐམ་པོ་བྱེད་པ་དང་། རྩུབ་པོ་ཆགས་ཤིང་ཚ་ཤར་རྒྱག་ལ་མིག་ལ་བསེར་བུ་ཕོག་ཚེ་ལྷག་པར་
གནོད་པ་སོགས་ཀྱི་མངོན་ཚུལ་སྟོན་པའོ། །
（3）
བཅོས་ཐབས།
ཀ སྨན་གྱིས་བཅོས་པ། མིག་ནད་སྐམ་ཚག་ལ་ཁོང་དུ་སྨན་ཨ་གར་སོ་ལྔ་དང་། འབྲས་གསུམ་
སྨན་མར། སྤང་རྒྱན་བཅོ་ལྔ། གུར་ཁྱུང་། བདུད་རྩི་བཅུ་གཅིག གསལ་བྱེད་ཨ་ཝ་བཅོ་ལྔ་སོགས་ནད་
རྟགས་དང་བསྟུན་ནས་གཏང་བར་བྱའོ། །
ཁ དཔྱད་ཀྱིས་བཅོས་པ།
སྐམ་ཚག་ཏི་ཚ་སེར་པོ་ཅུ་གང་དང་། ། མར་གསར་ཀ་ར་མེ་ལོང་གཡའ་བླངས་བྱུག
ཡང་ན་མི་སྐུ་མར་སྦྱར་ནུས་ལྡན་བསྲེགས། ། ཐལ་བ་མར་གསར་མེ་ལོང་གཡའ་སྒྱུར་རམ། །
རག་དུད་མར་གསར་མེ་ལོང་གཡའ་སྦྱར་བྱུག །
ཅེས་པ་སྟེ། སྐམ་ཚག་ལ་ཏི་ཚ་སྟེ་ཞ་ཉེའི་རྡོ་དམར་སེར་འོད་ཅན་ཤིན་ཏུ་ལྕི་བ་དང་། ཡང་བ་དང་
སྐྱེར་པ་སྟེ་སེར་པོ་གཉིས། ཅུ་གང་དང་བཅས་པ་མར་གསར་དང་ཀ་ར་སྦྱར་ལ་མེ་ལོང་ཕྱིས་པའི་ནང་བཞག་
ནས་ཞག་འགའ་གླན་པའི་གཡའ་བླངས་པ་བཅས་བྱུག ཡང་ན་མི་ཡི་སྐྲ་མར་དང་སྦྱར་ལ་ནུས་ལྡན་བསྲེགས་
པའི་ཐལ་བ་གོང་བཞིན་མར་གསར་དང་སྦྱར་བ་མེ་ལོང་གི་གཡའ་དང་སྦྱར་བའམ། ཡང་ན་ར་གན་བཞུ་
བའམ་བསྲེགས་པའི་དུད་པ་མར་གསར་དང་བཅས་མེ་ལོང་གི་གཡའ་དང་སྦྱར་བ་བྱུག་པར་བྱའོ། །
༢ གཤེར་ཚག་
མིག་ནད་གཤེར་ཚག་ཅེས་པ་ནི། གཤེར་ཞེས་ཆུ་ཁམས་ཀྱི་མིང་དང་། ཚག་ཅེས་སྐབས་འདིར་མིག་
གིས་གཟུགས་ལ་ལྟ་མི་ནུས་པ་ཟླུམ་ཟུམ་དུ་གྱུར་པའི་མིང་ཡིན་པས། ནད་འདི་གཙོ་བོ་མིག་གི་འབྲེལ་སྐྱེ་སོགས་
ལ་ནད་འགྱུར་བྱུང་ནས་མིག་གདངས་ཟུམ་དཀའ་ཞིང་མཆི་མ་འཛག་པར་གྱུར་པའི་མིག་ནད་ཀྱི་མིང་ཡིན།
(༡） རྒྱུ་རྐྱེན་དང་ནད་རྟགས།
གཤེར་ཚག་ཁྲག་དང་མཁྲིས་པ་ལས་གྱུར་པས། ། དམར་ཚ་ཉི་མ་མི་བཟོད་མཆི་མས་
45



ཁེངས། །
ཞེས་པ་སྟེ། མིག་ནད་གཤེར་ཚག་གི་རྒྱུ་ནི་གཙོ་བོ་ཁྲག་དང་མཁྲིས་པ་ཤས་ཆེ་བ་ལས་གྱུར་པ་ཡིན་པས།
ཕྱིའི་རྟགས་སུ་མིག་དམར་ཞིང་ཚ་དྲོད་ཆེ་བ་དང་། ཉི་མ་དང་མེ་སོགས་དྲོད་ཅན་གྱི་འོད་མི་བཟོད་པ་དང་།
མིག་མཆི་མས་རྒྱུན་དུ་ཁེངས་པ་སོགས་ཀྱི་མངོན་ཚུལ་ཡོད།
མན་ངག་ལྷན་ཐབས་ལས། གཤེར་ཚག་ཁྲག་མཁྲིས་ལས་གྱུར་ཤ་སྤྲིན་མཐུག ། དམར་ཚ་ཉི་མ་མི་
བཟོད་མཆི་མས་ཁེངས། ། འདི་སྟེང་གཉན་འཁྲིས་འགོས་ལ་མིག་རིམས་ཟེར། ། ཞེས་གསུངས་པ་ལྟར་
བརྟག་པར་བྱའོ། །
（3)
བཅོས་ཐབས།
ཀ སྨན་གྱིས་བཅོས་པ།
མིག་ནད་གཤེར་ཚག་ལ་ཁོང་དུ་སྨན་སྤུང་རྩི་བཅུ་གཉིས་དང་། གུར་ཁྱུང་། གསེར་ཞི། རྡོ་རྗེ་རབ་
འཇོམས་སོགས་འབྲེལ་ཡོད་སྨན་སྦྱོར་རྣམས་ནད་རྟགས་དང་བསྟུན་ནས་གཏང་བར་བྱའོ།
ཁ དཔྱད་ཀྱིས་བཅོས་པ།
གཤེར་ཚག་དཔྲལ་རྩ་མིག་རྩ་སྣ་རྩེ་གཏར། ། སྐྱེར་པའི་ཁཎྜ་ར་འོ་སྦྱར་བ་བྱུག ། མིག་
ཚག་ཀུན་ལ་སག་རྩི་ཚ་བ་གསུམ། ། ཡུང་བ་དུང་དང་ཏི་ཚ་སེར་པོ་དང་། ། མར་གསར་མེ་ལོང་
གཡའ་དང་སྦྱར་ལ་བྱུག ། མཆིན་པ་ཚོན་པོ་ཆུར་སྦངས་ཆུ་སེར་བཏོན། ། ཞིབ་བརྡུངས་མར་
བཙོས་ཚ་གསུམ་སྦྲང་རྩི་བཏབ། ། མཆིན་པའི་རླངས་པས་མིག་ཚག་སེལ་བར་བྱེད། །
ཅེས་པ་སྟེ། མིག་ནད་གཤེར་ཚག་ལ་ནི། དཔྲལ་རྩ་དང་། མིག་རྩ། སྣ་རྩེ་རྣམས་ལ་གཏར་ག་བྱ་
ཞིང་སྐྱེར་པའི་ཁཎྜ་རའི་འོ་མ་དང་སྦྱར་བ་བྱུག གཞན་ཡང་མིག་ཚག་ཀུན་ལ་སག་རྩི་ཞེས་ཟངས་ལ་ཞོ་བྱུག་
ནས་བསྙལ་བའི་གཡའ་སྔོ་ལྗང་དེ་དང༌། སྒ་པི་ཕོ་སྟེ་ཚ་བ་གསུམ། ཡུང་བ། དུང༌། ཏི་ཚ་སེར་པོ།
མར་གསར་བཅས་མེ་ལོང་གི་གཡའ་དང་སྦྱར་བ་བྱུག ཡང་ན་མཆིན་པ་ཚོན་པོ་ཆུ་གྲང་གི་དཀྱིལ་དུ་སྦངས་ལ་
ཆུ་སེར་ཐོན་པར་བཏོན་པ་དེ་ཞིབ་ཏུ་བརྡུངས་ནས་མར་ཁུའི་དཀྱིལ་དུ་བཙོས་པར་ཚ་བ་སྒ་པི་ཕོ་གསུམ་དང་སྦྲང་
རྩི་བཏབ་པའི་མཆིན་པའི་རླངས་པ་དེས་མིག་ལ་བདུགསན་ཚག་པོ་སེལ་བར་བྱེད་དོ། །
.….
༣ གདུང་རྒྱུར།
གདུང་བའི་མིག་ཚག་ཅེས་པ་ནི་མིག་ལ་ཟུག་རྡུས་ཤིན་ཏུ་གདུང་བའི་ཁྲག་དང་མཁྲིས་པ་ཤས་ཆེ་བའི་མིག་
ནད་ཅིག་ཡིན།
46



(༡） ནད་རྟགས།
གདུང་བའི་མིག་ནད་རླུང་གྱུར་ལྡང་དུབ་བྱེད། ། རྡུལ་གྱིས་གང་ངམ་བུས་སྙམ་བྱེད་པ་
དང་། མགོ་འཁོར་རྣ་བ་འུར་ཞིང་མིག་དམར་སྐྲངས། ། མཁྲིས་གྱུར་ཚ་སྐྲངས་དམར་འདྲུལ་
སེར་པོར་མཐོང་། ། མེ་མདག་གཏོར་སྙམ་མཛེར་ཐབས་ཁྱབ་པ་ཡིན། ། ཁྲག་གྱུར་ཤིན་ཏུ་ན་
ཞིང་རེག་མི་བཟོད། ། མེ་ཉི་མི་བཟོད་མིག་དམར་དམར་པོར་མཐོང་། ། བད་ཀན་གཡའ་
སྐྲངས་མིག་གི་འབྲས་བུ་ཞུ། ། གདུང་བ་ཕལ་ཆེར་སོ་དང་མུར་འགྲམ་དང་། ། མཁུར་ཚོས་མགོ་
བོ་ན་ཞིང་རིབ་ཚབས་ཆེ། །
ཞེས་པ་སྟེ། གདུང་བའི་མིག་ནད་ལའང་ནང་གསེས་རྣམ་པ་བཞི་ཡོད་པ་ལས། དང་པོ་རླུང་ལས་
གྱུར་པ་ནི། ལྡང་དུབ་བྱེད་པ་སྟེ། དེས་ན་ཚེ་ལ་རེས་ཅུང་ན་ཆུང་བའམ་བདེ་བ་དང་། མིག་ནང་རྡུལ་གྱིས་
གང་སོང་སྙམ་པ་དང་། ཡང་ན་རླུང་གིས་མིག་ནང་བུས་སོ་སྙམ་པར་བྱེད། མགོ་བོ་འཁོར་ཞིང་རྣ་བ་འུར་བ་
དང༌། མིག་དམར་ལ་སྐྱངས་པ། མཁྲིས་པ་ལས་གྱུར་པ་ནི། མིག་ཚ་ཞིང་སྐྲངས་ལ་དམར་པོ་ཆགས་པ་
དང་། རྣག་ཏུ་འདུལ་བ་དང་། མིག་སྔར་རྫས་གང་ཡོད་སེར་པོར་མཐོང་བ། མེ་མདག་གཏོར་རམ་སྙམ་
པའི་འཛེར་པ་དང་འདྲ་བའི་འབུར་ཕྲན་ཁུབ་པར་སྣང་བ། ཁྲག་ལས་གྱུར་པ་ནི་ཤིན་ཏུ་ན་ཞིང་མིག་ལ་རེག་མི་
བཟོད་པ་དང་། མེ་དང་ཉི་མའི་འོད་དང་དྲོད་མི་བཟོད་པ། མིག་སྤྲིན་དམར་པོར་གྱུར་ཞིང་། མིག་གི་
ཡུལ་དུ་མདོག་ཀུན་དམར་པོར་མཐོང་བའོ། བད་ཀན་ལས་གྱུར་པ་ནི་ཟ་གཡའ་བྱེད་པ་དང་། མིག་འབོར་
སྐྲངས་ཤིང་། མིག་གི་འབྲས་བུ་ཞུ་བ་སྟེ་ཆུང་དུ་སོང་བ། དེ་དག་གདུང་བའི་མིག་ནད་ཕལ་ཆེར་ལ་ཐུན་མོང་
གི་རྟགས་སུ་སོ་དང་། མུར་འགྲམ་དང་། མཁུར་ཚོས་དང་། མགོ་བོ་སོགས་ན་ཞིང་། མིག་རིབ་ཚུབས་
ཞེས་འགྲིབས་ཚབས་ཀྱང་ཆེ་བ་ཡིན་ནོ། །
（3） བཅོས་ཐབས།
ཀ སྨན་དང་དཔྱད་ཀྱི་སྒོ་ནས་བཅོས་པ།
གདུང་བའི་མིག་ནད་རླུང་གྱུར་འབྲས་གསུམ་མར། ། སྨིན་མའི་སྟེང་དང་ལྟག་པའི་སྤུ་
འཁྱིལ་དང་། ། རྐང་པའི་རྟིང་པའི་དྲེག་མཚམས་མེ་བཙའ་གདབ། ། ཁྲག་མཁྲིས་ལས་གྱུར་
ཁོང་སྦྱང་གཏར་ག་བྱ། ། ཤིང་མངར་སྐྱེར་པ་ཀཎྜཀ་རི་ཡི། ། ཁཎྜར་གན་དུད་པ་ན་ལེ་ཤམ། །
སྦྱར་བསྐུས་དམར་ཚག་གཟེར་ཞིང་འདུལ་བ་སེལ། གསལ་བྱེད་དགུ་པའི་ལྡེ་གུ་བཏང་བར་
བྱ། ། བད་ཀན་སྐྱུག་བྱས་ནིམ་པ་འབྲས་བུ་གསུམ། ། སེང་ཕྲོམ་བ་ཤ་ཀ་ཁུ་དྲོ་འཇམ་བླུག །
མར་རྙིང་ཚ་བ་གསུམ་དང་སྦྱར་བ་བཟའ། ། གདུང་བའི་མིག་ནད་རླུང་ལས་གྱུར་པ་ལ་འབྲས་བུ་གསུམ་
47



གྱི་སྨན་མར་ཕྱི་རྒྱུད་ལྟར་བྱ་བ་ཟ་ཞིང་། དཔྱད་དུ་སྨིན་མའི་སྟེང་གཉིས་དང་། ལྟག་པའི་སྤུ་འཁྱིལ་གཉིས།
རྐང་པའི་རྟིང་པའི་དྲེག་པས་སླེབས་མཚམས་བཅས་སུ་མེ་བཙའ་གདབ་བོ། ། ཁྲག་མཁྲིས་ལས་གྱུར་པར་ཁོང་
ནས་ཕྱི་རྒྱུད་བཤལ་ལེར་དམིགས་སུ་བཤད་པ་ལྟར་གྱིས་སྦྱང་བྱ་ཞིང་གཏར་ག་ལག་པའི་རུ་ཐུང་ལྟ་བུ་དང་མགོ་ཡི་
གསེར་མདུང་ལྟ་བུ་གང་བབས་སུ་བྱ། ཤིང་མངར་དང་། སྐྱེར་པའི་ཁཎྜ། ཀཎྜ་ཀ་རི་བཅས་པའི་ཁཎྜ་
དང་། ར་གན་དུད་པ། ན་ལེ་ཤམ་རྣམས་སྦྱར་བ་བསྐུས་པས་དམར་ཚག་དང་གཟེར་ཞིང་འདུལ་བའི་རྣག་
སེལ་བར་བྱེད། གསལ་བྱེད་དགུ་པ་སྟེ་གསལ་བྱེད་བདུན་པའི་སྟེང་མདུང་རྩེ་དང་། ལྕགས་སྦྲུལ་གྱི་ཤ་བསྣན་
པའམ་སྨན་མར་གསལ་བྱེད་དགུ་པའི་དུས་ཀྱི་སྨན་རྣམས་ལྡེ་གུ་བྱས་ལ་བཏང་བར་བྱ། བད་ཀན་ལས་གྱུར་
པར་ཕྱི་རྒྱུད་ལྟར་གྱི་སྐྱུགས་བྱས་རྗེས་ནིམ་པ་དང་འབྲས་བུ་གསུམ། སེང་ཕྲོམ། བ་ཤ་ཀ་བཅས་སྦྱར་བའི་ཁུ་
བ་དྲོ་འཇམ་བླུགས་ཤིང་། མར་རྙིང་དང་ཚ་བ་གསུམ་རྣམས་དང་སྦྱར་བའི་སྨན་མར་ཟ་བར་བྱའོ། །
ཁ ཟས་དང་སྤྱོད་ལམ་གྱི་སྒོ་ནས་བཅོས་པ།
ཟས་སྐོམ་འབྲས་ཐུག་དང་། ཤ་གསར་བ། སྔོ་ཚལ། ཤིང་ཐོག་སོགས་ཡང་ལ་འཇུ་སླ་བའི་རིགས་
བསྟེན་པར་བྱ་ལ། ཆང་སྐྱུར་དང་རུལ་སུངས་རིགས་སྤང་བར་བྱ། སྤྱོད་ལམ་དྲག་ཤུལ་གྱི་ལས་མི་བྱ་ཞིང་།
ལུས་སེམས་མི་འཁྲུགས་པར་དལ་བར་འདུག་པར་བྱའོ། །
ས་བཅད་གསུམ་པ། ལིང་ཐོག་
མིག་ནད་ལིང་ཐོག་གི་ནད་ཟེར་བ་ནི། ཕྱི་ནང་གི་རྐྱེན་ཅི་རིགས་ཀྱིས་ལུས་ཀྱི་འདུ་བ་རླུང་མཁྲིས་བད་
ཀན་གསུམ་འཁྲུགས་ཏེ་ཕལ་ཆེར་མིག་སྐྱིའི་(རྒྱལ་མོའི་མདུན་སྐྱིའང་ཟེར་)སྟེང་དུ་ནད་འགྱུར་བྱུང་བའི་ནད་
ཅིག་ཡིན།
དང་པོ། རྒྱུ་རྐྱེན།
རྒྱུ་རྐྱེན་ནི་ཕལ་ཆེར་མིག་སྤྱིའི་ཕྱི་ལྤགས་ཀྱི་སྟེང་དུ་ཕྱི་རྐྱེན་ལས་རྨས་སྐྱོན་ཤོར་ཚེ་དུས་ཐོག་ཏུ་སྨན་བཅོས་མ་
བྱས་པ་དང་། ནད་དུག་དང་གཉན་རིམས་སོགས་འགོས་ཁྱབ་བྱུང་བ། ཡང་ན་ཟས་སྤྱོད་མི་འཚམ་པ་སོགས་
ཀྱི་རྐྱེན་ཀྱིས་ལུས་ཀྱི་འདུ་བ་འཁྲུགས་ཏེ་མིག་ནད་ལིང་ཐོག་གི་ནད་འདི་སྐྱེད་པར་བྱེད་པ་ཡིན།
48



གཉིས་པ། དབྱེ་བ།
ལིང་ཐོག་ནད་ལ་ནང་གསེས་སུ་དབྱེ་ན་རླུང་ལས་གྱུར་པ་དང་། མཁྲིས་པ་ལས་རྒྱུ་པ། བད་ཀན་ལས་
གྱུར་པ། ཁྲག་ལས་གྱུར་པ་བཅས་བཞི་མཆིས་སོ། །
.
གསུམ་པ། ནད་རྟགས།
ལིང་ཐོག་མིག་འབྲས་དཀར་ནག་སྟེང་དག་ཏུ། ། རླུང་གྱུར་སྔོ་སྲབ་མཁྲིས་པ་ཐིག་ལེ་
སེར། ། ཁྲག་གྱུར་མཚོན་གྱིས་གཅེས་འབྱུང་དམར་པོར་འོང་། ། བད་ཀན་ལས་བྱུང་མཐུག་
ཅིང་སྐྱ་བས་གཡོགས། ། ཀུན་ལ་ཟུག་ཆེ་རྩུབ་ཅིང་མཆི་མ་འབྱུང་། ། མཐོང་བྱེད་སྟེང་བྱུང་
ཟངས་གཟེར་འདྲ་གསོ་དཀའ། །
ཞེས་པ་སྟེ། མིག་ནད་ལིང་ཐོག་ཅེས་པ་ནི་མིག་འབྲས་དཀར་ནག་གང་གི་སྟེང་དག་ཏུ་བྱུང་བ། ནད་
འདིའི་རྟགས་ནི་ཁ་དོག་གི་སྟེང་ནས་མངོན་པ་སྟེ། རླུང་ལས་གྱུར་པ་སྔོ་ལ་སྲབ་པ་དང་
། རླུང་བསེར་བུ་དང་
དཀར་འོད་མི་ཐེག་པ། མཁྲིས་པ་ལས་གྱུར་ཚེ་ཐིག་ལེ་སེར་པོ་དང་། གཉན་ཚད་རྒྱས་ཏེ་མིག་སྐྱིའི་རིམ་པ་
གཅིག་རྡོལ་བ་གསོ་དཀའ་ཙམ། རིམ་པ་གཉིས་ཕུག་པ་གསོ་རུང་ཙམ། རིམ་པ་གསུམ་ཕུག་པ་གསོ་མི་རུང་
བ་ཡིན། མན་ངག་རིན་ཆེན་འབྱུང་གནས་ལས། མཁྲིས་པ་ལས་གྱུར་ཟད་བྱེད་བྱ་བ་སྟེ། ། དེ་རྟགས་མིག་
འབྲས་ནག་པོའི་སྟེང་དུ་ནི། ། ལིང་ཐོག་སེར་ལ་ཅུང་ཟད་དམར་མདངས་ཅན། ། འཛམ་བུའི་འབྲས་བུ་
སྨིན་པའི་དབྱིབས་འདྲ་བ། ། འབྱུང་ཞིང་དེ་ཡང་ཟུག་བཅས་མཆི་མ་འཛག ། མིག་མདོག་དམར་ཞིང་མིག་
ལྤགས་རིམ་པ་གཅིག ། རྡོལ་ཞིང་འབྱུང་བ་ཟད་བྱེད་ལིང་ཐོག་སྟེ། ། དེ་ནི་གསོ་དཀའ་བ་ཡི་ནད་ཡིན་
ནོ། ། ནད་དེ་ཆེར་སྐྱེས་མིག་ལྤགས་རིམ་པ་གཉིས། ། ཕུག་སྟེ་འདུག་ཀྱང་ཁབ་ཀྱིས་ཕུག་པ་ལྟར། ། ན་ཟུག་
ཆེ་ལ་མཆི་མ་ཤས་ཆེར་འབྱུང་། ། དེ་དུས་སུ་ཡང་གསོ་བར་རུང་བ་ཙམ། ། དེ་ཡང་ཆེར་སྐྱེས་པགས་པ་
གསུམ་རིམ་ཙམ། ། ཕུག་ནས་མིག་འབྲས་ནག་པོའི་ཆ་ཀུན་ལ། ། རྨ་ཡིས་ཁྱབ་སྣང་གསོ་མི་རུང་བ་
ཡིན། ། ཞེས་གསུངས་པ་ལྟར་དང་། ཁྲག་ལས་གྱུར་པ་ནི། ཁྲག་འཕེལ་བའམ་མིག་ཉིད་མཚོན་གྱིས་
གཙེས་པའམ་རྨས་པའི་དབང་གིས་མིག་སྤྲིན་དམར་པོར་ཆགས་པ་དང་ལིང་ཐོག་འོང་། （དེ་ཡང་རིམ་པ་དང་
པོའི་ཐོག་རྨས་སྐྱོན་བྱུང་ན་མགྱོགས་པར་གསོ་ཐུབ་སྟེ་དེའི་ཤུལ་དུ་སྐྱ་ཐིག་སོགས་ཀྱི་རྨ་རྗེས་མི་འདུག་སྟེ། བར་
མའི་རིམ་པར་རྨས་སྐྱོན་ཤོར་ན་ཤུལ་དུ་སྐྱ་ཐིག་དང་སྔོ་རིབ་སོགས་ཀྱི་རྨ་རྗེས་འདུག་སྲིད། རིམ་པ་གསུམ་པར་
49



རྨས་སྐྱོན་ཤོར་ན་གསོ་བཅོས་དཀའ་ལ་ཤུལ་དུ་བྱུང་བའི་རྨ་རྗེས་དེ་སེལ་དཀའོ།) བད་ཀན་ལས་གྱུར་པ་ནི། ལིང་
ཐོག་མཐུག་ཅིང་མདོག་སྐྱ་བས་རྒྱ་ཆེར་གཡོགས་པ་བཅས་ཀྱི་རྟགས་ཡོད། མདོར་ན་ནད་གཞི་གང་ལས་གྱུར་
ཀྱང་ན་ཟུག་ཆེ་ལ་རྩུབ་སྣང་འཆར་བ་དང་། དཀར་འོད་མི་ཐེག་པ། མཆི་མ་མང་དུ་འབྱུང་བ། དེ་ཡང་
ལིང་ཐོག་དེ་མིག་སྐྱིའི་དཀྱིལ་ངོས་སུའམ་མཐོང་བྱེད་རྒྱལ་མོའི་སྟེང་དུ་དབྱིབས་ཟངས་ཀྱི་གཟེར་བུ་བཏབ་པ་དང་
འདྲ་བར་བྱུང་ན་དེས་མིག་གི་མཐོང་བྱེད་བསྒྲིབ་ལ་གསོ་བཅོས་ཀྱང་དཀའོ། །
བཞི་པ། བླ་གཉན་གྱི་ནད།
ལིང་ཐོག་གི་ནད་འདི་དུས་ཐོག་ཏུའགོག་བཅོས་མ་བྱས་ཚེ་ལིང་ཐོག་གི་རྨ་ཁུང་གཏིང་ཟབ་ཏུ་ཕྱིན་ནས་
རྣག་བསགས་ཏེ་མཐར་མིག་སྐྱི་(རྒྱལ་མོའི་མདུན་སྤྱི་)རྡོལ་ནས་མིག་གི་འཇའ་སྐྱི་(རྒྱལ་མོའི་འཁོར་སྐྱི་) ཕྱིར་
ལུག་པ་དང་། མིག་རིལ་འཁུམས་ཏེ་འབུར་ཇིབ་ཆགས་པ། ལིང་རོས་རྒྱལ་མོ་བཀབ་པས་(ཕྱི་འགྲིབས་
ཟེར་)མིག་གི་མཐོང་ཤུགས་ཉམས་པ་དང༌། ཐ་ན་ཡོངས་སུ་ལོང་བར་ཡང་འགྱུར་སྲིད་པ་རེད།
ལྔ་པ། མི་ནོར་བའི་རྟགས།
རྒྱལ་མོའི་མདུན་སྐྱེའི་སྟེང་དུ་ནད་འགྱུར་བྱུང་ནས་སྐྱ་བོ་དང་སེར་ཐིག་སོགས་དོན་པ་དང་། གཟེར་
ཟུག་རྒྱག་པ། དཀར་འོད་མི་བཟོད་པ། མཆི་མ་ཡང་ཡང་བཞུར་བ། མཐོང་ཤུགས་ཉམས་པ་སོགས་བྱུང་
ན་འཁྲུལ་མེད་དུ་མིག་ནད་ལིང་ཐོག་གི་ནད་ལ་ངོས་འཛིན་བྱེད་ཆོག་པ་རེད།
དྲུག་པ།
བཅོས་ཐབས།
༡ སྨན་དང་དཔྱད་ཀྱི་སྒོ་ནས་བཅོས་པ།
ལིང་ཐོག་ཁྲག་མཁྲིས་མཚོན་གྱིས་གཙེས་པ་ལ། ། འཁྲུས་སྨན་གཏར་ག་སྐྱེར་ཁཎྜ་དོམ་
མཁྲིས་བྱུག ། རླུང་གྱུར་ཞུན་མར་བཟའ་བདུག་སྒོག་ཆབ་བཏང་། ། བད་ཀན་ལས་གྱུར་ཉ་
ཕག་ཤ་ཡིས་བཤིག །ཀུན་ལ་ཨ་རུ་བུལ་ཏོག་དྲི་ཆུས་བཀྲུ། ། ཡང་ན་རྡོ་མཁྲིས་དོམ་མཁྲིས་ཀ་ར་
བཏབ། ། མཚེ་སྤྲིན་བཙན་དུག་ཞིམ་ཐིག་རྒྱ་ཚྭས་བླང་། ། ལིང་ཐོག་རྙིངས་ནས་ཤུ་དག་འབྲས་
50



བུ་གསུམ། ། རུ་རྟ་ཀ་རའི་ཕྱེ་མ་བཏབ་པས་སེལ། ། སྦྲང་མ་འགྲོན་བུ་ལྡོང་རོས་བཙག་ཡུག་
རྣམས། ། རྒྱ་མཚོའི་ལྷ་བ་མགོ་རུས་སྟང་ཟིལ་དུང་། ། ཁྱིམ་བྱའི་སྒོ་ང་སྦྱར་བསྐུས་ལིང་ཐོག་
གཅོད། །ཅུ་གང་གུར་ཀུམ་ག་བུར་གླ་རྩི་དང་། ། ལིག་བུ་མིག་བཏགས་ཀ་ར་སྦྱར་བ་བྱུག །
སྦང་ལུམས་བྱས་རྗེས་སྦོས་སུ་ཚོར་བ་དང་། ། ལ་ཆའི་དུད་པས་བདུག་རྗེས་ལྕགས་ཀྱུས་བཤུ། །
ཞེས་པ་སྟེ། ལིང་ཐོག་གི་ནད་ཁྲག་དང་མཁྲིས་པའི་རང་བཞིན་ལས་གྱུར་པ་དང་། མཚོན་སོགས་
ཀྱིས་གཙེས་པ་ལ་ཕྱི་རྒྱུད་བཤལ་གྱི་ལེའུར་དམིགས་སུ་བསལ་བ་ལྟར་གྱི་ཁྲུས་སྨན་གཏོང་བ་དང་། ཁོང་དུ་སྨན་
སྤང་རྩི་བཅུ་གཉིས་དང་
། གུར་ཁྱུང༌། རྡོ་ཁྲག གསལ་བྱེད་མདུང་རྩེ་ཉེར་ལྔ་སོགས་གང་འཕྲོད་གཏོང་།
གཏར་ག་ཞེས་པའང་གསེར་མདུང་དང་། དངུལ་མདུང་། མིག་རྩ་གང་རིགས་གཏར་བར་བྱ་ཞིང་། སྐྱེར་
པའི་ཁཎྜ་དང་དོམ་མཁྲིས་གཉིས་མིག་ལ་བྱུག རླུང་ལས་གྱུར་པར་ཞུན་མར་ཟ་བ་དང་། དེ་གའི་རླངས་པས་
བདུག་ཅིང་། སྒོག་པའི་རྩ་བ་ལ་ཆབ་ཅེས་པ་བཏང་ངོ༌། བད་ཀན་ལས་གྱུར་པ་ལ་ཉ་ཤ་དང་། ཕག་ཤ་
གཉིས་ཟོས་ལ་ལིང་ཐོག་བཤིག་ཅིང་། ནད་རིགས་དེ་དག་ཀུན་ལ་ཨ་རུ་ར་འབིགས་བྱེད་དང་བུལ་ཏོག་གཉིས་
ནད་པ་རང་གི་དྲི་ཆུར་སྦྱར་ལ་བལ་ཡེས་བཀྲུ། ཡང་ན་རྡོ་མཁྲིས་ཞེས་པ་རྡོ་སེར་པོ་རོ་ཁ་བ་དེ་དང་དོམ་མཁྲིས་
བཅས་ཤེལ་ཀ་ར་དང་སྦྱར་བ་ལིང་ཐོག་སྟེང་དུ་བཏབ་ཅིང་། ། མཚེ་ལྡུམ་དང་། སྦྱིན། བཙན་དུག་
ཞིམ་ཐིག་ལེ། རྒྱ་ཚྭ་རྣམས་སྦྱར་བས་བླང་ངོ་། ལིང་ཐོག་རྙིང་ཟིན་ནས་ཤུ་དག་དང་འབྲས་བུ་གསུམ། རུ་
རྟ་བཅས་ཀ་རའི་ཕྱེ་མ་དང་སྦྱར་བ་བཏིང་བས་སེལ། སྤང་མ་དང་འགྲོན་བུ་ལྡོང་རོས་བཙག་ཡུག་རྣམས་དང་།
རྒྱ་མཚོའི་ལྷུ་བ། མིའི་མགོ་རུས་རྙིང་པ་སྣུམ་མེད་བསྲེགས་པའི་ཐལ་བ། སྟང་ཟིལ། དུང་ཐལ་རྣམས་ཁྱིམ་
བྱའི་སྒོ་ངའི་དཀར་སྤྲིན་དང་སྦྱར་བ་བསྐུས་པས་ལིང་ཐོག་གཅོད། ཡང་ན་ཅུ་གང་། གུར་ཀུམ། ག་བུར།
གླ་རྩི་དང་ལིག་བུ་མིག་ཅེས་པ་ངོ་བོ་རྐྱང་སེལ་དུ་བཤད་པ་བཅས་སྦྱར་བའི་ཞིབ་བཏགས་ཕྱེ་མ་ཀ་ར་དང་སྦྱར་བ་
བྱུག ཡང་ན་སྦྲང་མའི་ལུམས་བྱས་རྗེས་སྦོས་སུ་ཚོར་བ་སྟེ་སྦོས་བྱུང་བསམ་པ་དང་། ལ་ཆའི་དུད་པ་
བདུགས་རྗེས་ལྕགས་ཀྱུས་བཤུ་བར་བྱའོ། ། སྤྱོད་ལམ་དྲག་ཤུལ་རིགས་འཛེམ་པར་བྱའོ། །
ཤུ ཟས་དང་སྤྱོད་ལམ་གྱི་སྒོ་ནས་བཅོས་པ།
ལིང་ཐོག་གི་ནད་འདི་ལ་ཚྭ་སྡོར་མེད་པའི་ཐུག་པ་དང་། སྐམ་སའི་འབྲུ་རྙིང་གི་ཟན་དྲོན་སོགས་ཟས་
སྐོམ་ཡང་ལ་འཇུ་སླ་བའི་རིགས་བསྟེན་པར་བྱ་ལ། ཆང་རག་དང་སི་པན་སོགས་རོ་ཚ་སྐྱུར་རིགས་འཛེམ་པར་
བྱ། སྤྱོད་ལམ་མིག་ལ་གཙང་སྦྲ་བྱེད་དགོས་ལ་ཁ་བའི་འོད་དང༌། ཉི་འོད་སོགས་ཀྱིས་མི་གཙེ་བར་བྱའོ། །
51



ས་བཅད་བཞི་པ། མིག་ནད་རབ་རིབ།
མིག་ནད་རབ་རིབ་ཅེས་པ་ནི། མིག་ཁྱིམ་བཞིའི་ནང་གསེས་དབུས་ཆུའི་ཁྱིམ་ལ་ནད་འགྱུར་བྱུང་ནས་
མིག་གིས་ཕྱིའི་ཡུལ་གཟུགས་རྣམས་གསལ་པོར་མི་མཐོང་བ་རབ་རིབ་ཏུ་གྱུར་པའི་མིག་ནད་ཅིག་ཡིན།
དང་པོ། རྒྱུ་རྐྱེན།
རྒྱུ་རྐྱེན་གཞི་མཐུན་ནི་དུས་རྒྱུན་ཟས་དང་། སྤྱོད་ལམ་རྣམས་དམན་ལྷག་ལོག་པར་གྱུར་པ་དང་།
ཁྱད་པར་དུ་ཟས་སྐོམ་ཐད་ཤ་རུལ་དང་། ཆང་སྐྱུར། ཇ་གར་སོགས་བསྟེན་དྲགས་པ་དང་། སྤྱོད་ལམ་
དྲག་ཤུལ་གྱི་ལས་བྱས་པ། ཉལ་པོ་སྤྱོད་དྲགས་པ་མི་ཐེག་བཞིན་དུ་ཁུར་པོ་ཆེན་པོ་འཁུར་བ། ཡང་ན་མགོ་བོ་
དང་མིག་འབྲས་ལ་ཕྱི་རྐྱེན་ལས་བརྡབ་འགྲམས་བྱུང་བ་སོགས་རྐྱེན་ཅི་རིགས་ཀྱིས་ལུས་གྱི་འདུ་བ་འཁྲུགས་ཏེ་མིག་
ནད་རབ་རིབ་ཀྱི་ནད་འདི་སྐྱེད་པར་བྱེད་དོ། །
གཉིས་པ། དབྱེ་བ།
མིག་ནད་རབ་རིབ་ལ་དབྱེ་ན་རླུང་ལས་གྱུར་པ་དང་། མཁྲིས་པ་ལས་གྱུར་པ། ཁྲག་ལས་གྱུར་པ།
བད་ཀན་ལས་གྱུར་པ་བཅས་བཞི་ཡོད།
གསུམ་པ། ནད་རྟགས།
རབ་རིབ་ཀྱི་རྟགས་བསྟན་པ་ལ་ཡང་། ནད་འཇུག་པའི་བརྒྱུད་རིམ་ལྟར་དང་པོ་དང་། གཉིས་པ།
གསུམ་པར་ཞུགས་པའི་རྟགས་དང་། བཞི་པར་ལོང་བའི་རྟགས་དང་བཞིའོ། །
༡ དང་པོར་ཞུགས་རྟགས།
རབ་རིབ་ནད་དེ་མིག་ཆུའི་ནང་དུ་འཇུག ། དེ་ ཡང་རིམ་པ་བཞིན་དུ་འཇུག་འགྱུར་
ཏེ། ། དང་པོར་ཞུགས་ཚེ་རེས་གསལ་རེས་མི་གསལ། །
52



ཞེས་པ་སྟེ། བཞི་པ་རབ་རིབ་ཀྱི་ནད་དེ་ནི། མིག་ལ་ཁྱིམ་བཞི་ཡོད་པ་ལས་དབུས་ཆུའི་ཁྱིམ་ནང་དུ་
འཇུག་པའི་ནད་ཅིག་ཡིན་ལ། དེ་ཡང་རིམ་པ་བཞིན་དུ་འཇུག་པར་འགྱུར་བ་ཡིན་ཏེ། རིམ་པ་དང་པོར་
ཞུགས་པའི་ཚེ་རེས་འགའ་གསལ་ཞིང་རེས་འགའ་མི་གསལ་བའོ།
༢ གཉིས་པར་ཞུགས་རྟགས།
གཉིས་པར་ཞུགས་ཚེ་ཐག་རིང་ཆུང་མི་མཐོང་། ། ཉེ་ཞིང་གཟིར་བལྟས་ལེགས་མཐོང་གོ་
ལོག་སྣང་། ། སྟེང་འོག་གཡས་གཡོན་ཉེ་རིང་ལོགས་མི་གསལ། ། འདི་དུས་རབ་རིབ་ཅེས་བྱ་
གསོ་བ་སྒྲིམས། ། རླུང་གྱུར་དུ་བ་རབ་རིབ་སྐྲ་ཤད་དང་། ། སྦྲང་བུ་འོད་མཐོང་གཟུགས་ཀུན་
གཡོ་བར་སྣང་། ། མཁྲིས་གྱུར་གློག་དང་མེ་སྒྲོན་རྨ་བྱའི་སྒོ། ། ཁྲག་གྱུར་དམར་ལ་བད་ཀན་མུན་
འཐིབས་འགྱུར། །
ཞེས་པ་སྟེ། རིམ་པ་གཉིས་པར་ཞུགས་པའི་ཚེ་ཐག་རིང་བ་དང་། ཆུང་བའི་རིགས་མི་མཐོང་ཞིང་།
ཐག་ཉེ་ཞིང་གཟིར་གྱིས་བལྟས་པ་སྟེ། མིག་ཤུགས་བསྡུས་ཏེ་བལྟས་ཚེ་ལེགས་པར་མཐོང་ལ། དེ་ལྟར་མིན་ཚེ་
རབ་རིབ་དབང་གིས་མིག་ཡུལ་དུ་གྱུར་པའི་དངོས་པོའི་དབྱིབས་དང་ཁ་དོག་དངོས་གང་ཡིན་པ་ལས་གོ་ལོག་ཏུ་
སྣང་བ་སྟེ། དཔེར་ན་དམར་པོ་ནག་པོར་མཐོང་བ་དང་། ནག་པོ་དམར་པོར་མཐོང་བ། ཆེན་པོ་ཆུང་
ངུར་མཐོང་བ། ཆུང་ངུ་ཆེན་པོར་མཐོང་བ་ལྟ་བུའོ། སྟེང་འོག་གཡས་གཡོན་ཉེ་རིང་ལོགས་མི་གསལ་ཞེས་པ་
སྟེ། རབ་རིབ་ཀྱི་འགྲིབ་བྱེད་དམ་ཉེས་པ་དེ་མིག་རིལ་གྱི་སྟེང་ཕྱོགས་སུ་ཡོད་ན་རྒྱུང་རིང་བའི་སར་མི་མཐོང་བ་
སྟེ་འགྲིབ་པ་དང་། མིག་རིལ་གྱི་འོག་གམ་གཤམ་ངོས་སུ་ཡོད་ན་ས་ཐག་ཉེ་བའི་སར་མི་མཐོང་བ། མིག་རིལ་
གྱི་གཞོགས་གཡས་གཡོན་གང་གི་ཕྱོགས་སུ་ཡོད་ནའང་འགྲིབ་བྱེད་ཡོད་པའི་ཕྱོགས་སམ་ལོགས་དེ་ངོས་སུ་མི་
གསལ་བ་བཅས་སོ། ། འདིའི་དུས་སུ་རབ་རིབ་ཅེས་བྱ་ལ་ཡོངས་སུ་འགྲིབ་མ་ཟིན་པས་གསོ་བཅོས་ལ་སྒྲིམས་
དགོས་པ། མྱུར་དུ་རབ་རིབ་ལས་གསལ་བའི་ཐབས་བསྟེན་དགོས་པའོ། ། དེ་ཡང་རླུང་ལས་གྱུར་པའི་
རྟགས་སུ་མིག་ལམ་ལ་དུ་བ་ལྟ་བུའི་རབ་རིབ་དང་། སྤུ་ཉག་དང་སྐྲ་ཤད། སྦྲང་བུ། འོད་ཟེར་སོགས་མེད་
བཞིན་དུ་མཐོང་བ་དང་། གཟུགས་གང་ལ་བལྟས་ཀྱང་ཀུན་གཡོ་བར་སྣང་བ། མཁྲིས་པ་ལས་གྱུར་པ་ནི།
གློག་འཁྱུག་པ་དང་། མེ་འབར་བ། སྒྲོན་མེ་གསལ་བ། རྨ་བྱའི་སྒྲོ་མདོངས་འདྲ་བའི་གཟུགས་སྣ་ཚོགས་
མིག་སྔར་མཐོང་བ་། ཁྲག་ལས་གྱུར་པ་ནི། མིག་ལམ་དུ་དམར་པོ་མཐོང་བ། བོད་ཀན་ལས་གྱུར་པ་ལ་ནི་
མུན་འཐིབས་པ་ལྟར་ནག་ཟུམ་མེ་བར་འགྱུར་བའོ། །
53



༣ གསུམ་པར་ཞུགས་རྟགས།
གསུམ་པར་ཞུགས་ཚེ་སྟེང་མཐོང་འོག་མི་མཐོང་། ། རས་ཀྱིས་མིག་བཀབ་ལྟར་མཐོང་ནད་
མདོག་སྣང་། །
ཞེས་པ་སྟེ། རིམ་པ་གསུམ་པར་ཞུགས་ཚེ་སྟེང་ངོས་མཐོང་ལ་འོག་ངོས་མི་མཐོང་བ། དཔེར་ན་རས་
ཀྱིས་མིག་བཀབ་ནས་ཕྱི་རོལ་དུ་བལྟས་པ་ལྟར་མཐོང་བ་སྟེ། དེ་ཡང་ནད་མདོག་སྣང་བ་སྟེ་རླུང་གྱུར་ལ་སྔོན་
པོར་སྣང་བ་དང་། མཁྲིས་གྱུར་ལ་སེར་པོ། ཁྲག་གྱུར་ལ་དམར་པོ། བད་ཀན་ལས་གྱུར་པར་དཀར་པོ།
འདུས་པར་འདྲེས་མར་མཐོང་བའོ། །
༤ བཞིར་ཕྱིན་ནས་ལོད་བའི་རྟགས།
སྔོན་པོ་ཞེས་བྱའི་རིམ་པ་བཞིར་ཕྱིན་ནས། ། རྒྱལ་མོ་ཁེབས་ཏེ་ལོང་བར་འགྱུར་བ་ཡིན། །
ཞེས་པ་སྟེ། དེ་དག་ཀྱང་སྔོན་པོ་ཞེས་བྱ་བའི་རབ་རིབ་རིམ་པ་བཞིར་ཕྱིན་ནས་མཐར་མཐོང་བྱེད་ཀྱི་
རྒྱལ་མོ་ཁེབས་ཏེ་མི་མཐོང་བར་ལོང་བར་འགྱུར་བ་ཡིན་ནོ། །
བཞི་པ། མི་ནོར་བའི་རྟགས།
༡ མིག་འབྲས་ཕྱི་ངོས་ནས་བལྟས་ན་ནད་འགྱུར་གྱི་མཐོང་ཚུལ་གང་ཡང་མི་སྟོན་པ།
བྷ ནད་འགྱུར་གྱི་དབང་གིས་སྟེང་འོག་གཡས་གཡོན་གང་རུང་མི་མཐོངང་བར་གྱུར་པ།
༣ ག་ལམ་དུ་དངོས་པོའི་གཟུགས་དབྱིབས་དང་ཁ་དོག་སོགས་གོ་ལོག་སྟེ་གཞན་དུ་སྣང་བ།
༩ མིག་ལམ་དུ་སྦྲང་བུ་རྒྱུ་བ་ལྟ་བུ་དང༌། མེ་སྒྲོན་ལྟ་བུ། མུན་པ་འཐིབས་པ་ལྟ་བུ་སོགས་མངོན་ནོ། །
ལྔ་པ། བཅོས་ཐབས།
༡ སྨན་དང་དཔྱད་དད་སྔགས་ཀྱི་སྒོ་ནས་བཅོས་པ།
རབ་རིབ་ཀུན་ལ་ཤིང་མངར་ར་མཉེ་གཉིས། །ཀཎྜ་ཀ་རི་ཨུཏྤལ་ཨ་རུ་ར། །
པི་པི་ལིང་
དང་ཀ་ར་རྒུན་འབྲུམ་དང་། ། ར་འོ་བ་མར་འབྲས་གསུམ་བ་ཤ་ཀ །བསྡུས་ཁུས་རབ་རིབ་
སེལ་བར་བྱེད་པ་ཡིན། ། འབྲས་གསུམ་ཤིང་མངར་སྦྲང་རྩིའི་ལྡེ་གུ་སྦྱར། ། ཉལ་ཁར་བཟའ་
54



ཞིང་ཟླ་གཅིག་ཕན་ཟས་བསྟེན། ། སྒྱུ་རུའི་ཁུ་བ་འཐུང་ན་རབ་རིབ་སེལ། ། ཏ་ཙ་ཤིང་མངར་
ལྕགས་ཕྱེ་ཀ་ར་སྦྲང་། ། མར་རྙིང་འབྲས་བུ་སྦྱར་བས་རབ་རིབ་སེལ། ། ཨ་རུ་སྦྲང་རྩི་རྒྱུན་དུ་
ཟས་གོང་བསྟེན། ། ཅོང་ཞི་བསིལ་གསུམ་ཨུཏྤལ་འབྲས་བུ་གསུམ། ། གོ་སྙོད་ཤིང་མངར་བྲག་
ཞུན་སྦྲུལ་གྱི་ཤ། ། ལྕགས་ཕྱེ་ཨ་བ་རྣམ་གཉིས་ཀ་ར་སྦྱར། །ཡུན་དུ་བསྟེན་ན་མིག་གི་བཅུད་
ལེན་འགྱུར། ། སྤང་མ་གསེར་རྡོ་ཤིང་མངར་ན་ལེ་ཤམ། ། འོ་མར་སྦངས་ལ་དུ་བ་མ་ཤོར་
བསྲེག ། ལྡེ་གུ་བྱུགས་པས་རབ་རིབ་སེལ་བར་བྱེད། ། སྤང་མ་ཤིང་མངར་བར་སྒྱུར་ན་ལེ་
ཤམ། ། ཆུར་བཏགས་རིལ་བུ་དར་བསྐུས་རབ་རིབ་སེལ། ། ཨུཏྤལ་སྐྱེར་པའི་ཁཎྜ་ ཚ་བ་
གསུམ། །རུ་རྟ་ ཨ་རུ་ར་ཡིས་ རབ་ རིབ་ འཕྱག ། སྦྲུལ་གྱི་རོ་ གཅིག་ སྡིག་ པའི་རོ་ བཞི་
རྣམས། ། ཉི་ཤུ་རྩ་གཅིག་འོ་མར་བསྲུལ་བའི་མར། ། ཁྱིམ་བྱ་གསོས་པའི་བྲུན་གྱི་ལྡེ་གུ་
བྱུག ། མཁའ་ལྡིང་བྱ་རྒོད་ལྟ་བུའི་མིག་འཐོབ་འགྱུར། ། ཨ་རུ་ར་དང་དོམ་མཁྲིས་རྒྱ་སྐྱེགས་
དང་། ། གླ་རྩི་བུལ་ཏོག་ཆུ་གཙང་འཁར་སྣོད་སྦྱངས། ། མིག་ཏུ་གཏིགས་པས་སྤྲིས་གཡོགས་
རབརིབ་སེལ། ། ལིང་རོ་རྩ་དྲ་ལ་སོགས་འགྲིབས་ཀུན་གཅོད། ། ག་བུར་གླ་རྩི་རྒྱ་ཚྭ་སྒོ་ང་
ལ། །ཨོཾ་ན་ག་ཤ་རི་རྦད། ། ག་ཏོ་ཤ་རི་རྦད། །
། ཐུག་ནན་ཤ་རི་རྦད་སྭཱཧཱ། ། སྨྲ་བ་བཅད་དེ་
སྒོང་སྤྲིས་ཞུ་བར་བཟླས། ། འདེབས་དུས་ཉི་ཤུ་རྩ་རེ་ཁོང་དུ་བཏང་། ། སྨན་བྱུགས་སྔགས་
གདབ་འགྲིབ་བྱེད་མ་ལུས་སེལ། ། ཉ་ཕག་སྒོ་ང་གོ་སྟོད་རྒྱུན་དུ་བསྟེན། ། རྐང་བཀྲུ་འབྲི་མར་
ཕག་ཚིལ་གོ་སྙོད་བྱུག ། རྐང་རྗེན་མི་བྱ་གནོད་པའི་ཟས་སྤྱོད་བསྲུང་། །
ཞེས་པ་སྟེ། རབ་རིབ་ཀྱི་ནད་ཀུན་ལ་ཤིང་མངར་དང་ར་མཉེ་གཉིས། ཀེ་ཎཱ་ཀ་རི། ཨུཏྤལ། ཨ་
རུ་ར། པི་པི་ལིང་། ཀ་ར་རྒུན་འབྲུམ་དང་རའི་འོ་མ། བའི་མར། འབྲས་བུ་གསུམ། བ་ཤ་ཀ་བཅས་
བསྡུས་པའི་ཁུ་བ་འཐུངས་བས་རབ་རིབ་སེལ་བར་བྱེད་པ་ཡིན། ཡང་ན་འབྲས་བུ་གསུམ་དང་ཤིང་མངར་
བཅས་སྦྲང་རྩི་དང་སྦྱར་བའི་ལྡེ་གུ་སྦྱར་བ་དགོང་མོ་ཉལ་ཁར་བཟའ་ཞིང་ཟླ་གཅིག་གི་རིང་ཕན་ཟས་ཁོ་ན་བསྟེན་
ཞིང་གནོད་ཟས་སྤང་བར་བྱ། ཡང་ན་སྐྱུ་རུ་རའི་ཁུ་བ་འཐུང་ན་རབ་རིབ་སེལ་བར་བྱེད། ཏ་ཙ་སྟེ་གསེར་རྡོ་
དང་ཤིང་མངར་ལྕགས་ཕྱེ་བཅས་ཀ་ར་དང་སྦྲང་སྦྱར་ལ། མར་རྙིང་འབྲས་བུ་གསུམ་གྱི་ལྡེ་གུ་སྦྱར་བས་རབ་
རིབ་སེལ་ ཨ་རུ་འབིགས་བྱེད་དང་སྦྲང་རྩི་སྦྱར་བ་རྒྱུན་དུ་ཟས་གོང་སྟེ་ལྟོ་སྟོང་གི་དུས་ལ་བསྟེན། ཨ་ལུ་བཅོ་
ལྔ་ཞེས་པ་ཅོང་ཞི་བསིལ་གསུམ་སྟེ་ཅུ་གུར་ལི་གསུམ། ཨུཏྤལ། འབྲས་བུ་གསུམ། གོ་སྙོད། ཤིང་མངར།
བྲག་ཞུན། སྦྲུལ་གྱི་ཤ། ལྕགས་ཕྱེ། རྩ་ཨ་ཝ་དང་རྡོ་མ་ཝ་མདུང་རྩེ་གཉིས་བཅས་ཀ་ར་དང་སྦྱར་བ་དུས་
ཡུན་རིང་དུ་བསྟེན་ན་མིག་གི་བཅུད་ལེན་དུ་འགྱུར་བ་ཡིན། གཞན་ཡང་སྤང་མ་དང་གསེར་རྡོ། ཤིང་མངར།
ཨ་
55



ན་ལེ་ཤམ་བཅས་འོ་མར་སྦངས་ལ་དུ་བ་མ་ཤོར་བར་བསྲེག་པའི་ལྡེ་གུ་བྱུགས་པས་རབ་རིབ་སེལ་བར་བྱེད།
སྤང་མ་དང་ཤིང་མངར། བརྒྱད་པར། བ་རུའི་རུས་པ་དགོས་པར་བཤད་པ་ལྟར་བ་རུ་དང་། སྐྱུ་རུ།
ན་ལེ་ཤམ་བཅས་ཆུར་བཏགས་རིལ་བུ་དར་བསྐུས་ཞེས་པར་འགྲེལ་ལུགས་མི་འདྲ་བ་འགའ་ཞིག་མཆིས་ཀྱང་།
དྲང་སྲོང་ཞལ་ལུང་ལས། དོན་དངོས་ལག་ལེན་དང་སྦྱོར་མི་བདེ་བས་རང་གིས་འདི་ལྟར་གོ་བ་ལེན་པ་ཡིན་ཏེ།
གོང་གི་སྨན་དེ་དག་ཆུར་བཏགས་ལེགས་པར་བྱས་རྗེས་རིལ་བུར་བསྒྲིལ་ནས་གཏོང་བའམ། ཡང་ན་ཆུར་
བཏགས་བྱས་པའི་ལྡེ་གུ་གང་ཡིན་པ་དེ་དར་རས་ལ་བསྐུས་ཏེ་མིག་ལ་བཀབ་ནས་བསྟེན་པ་ཡིན་ན་རབ་རིབ་སེལ་
ཞེས་འགྲེལ་ན་དོན་དངོས་ལག་ལེན་དངོས་དང་འཚམས་པར་སེམས། ཞེས་གསུངས་པ་དང་། གཞན་ཡང་
ཨུཏྤལ་དང་། སྐྱེར་པའི་ཁཎྜ། ཚ་བ་གསུམ། རུ་རྟ། ཨ་རུ་ར་འཇིགས་མེད་རྣམས་བསྐུས་ཀྱང་རབ་
རིབ་ཐམས་ཅད་འཕྱགས་པར་བྱེད་ལ། སྦྲུལ་གྱི་རོ་གཅིག་སྡིག་པའི་རོ་བཞི་རྣམས་ཞག་ཉི་ཤུ་རྩ་གཅིག་འོ་མར་
སྦངས་ནས་བསྲུལ་བའི་མར། ཁྱིམ་བྱ་ཕོ་རྫ་དམར་འོག་ཏུ་གསོས་པའི་བྲུན་གྱི་དཀར་པོའི་ལྡེ་གུ་བྱུག་པས་མིག་
ནད་ལ་ཕན་ཞིང་མིག་གི་གསལ་ཤུགས་ཆེར་སོང་ནས། མཁའ་ལྡིང་བྱ་རྒོད་ལྟ་བུའི་མིག་འཐོབ་པར་འགྱུར་
། ཞེས་སྨན་ནུས་ཀྱི་ཆེ་བ་བརྗོད་པའོ། ། གཞན་ཡང་ཨ་རུ་ར་དང་། དོམ་མཁྲིས། རྒྱ་སྐྱེགས།
གླ་རྩི། བུལ་ཏོག་བཅས་ཆུ་གཙང་དང་སྦྱར་ནས་འཁར་བའི་སྣོད་ཀྱི་ནང་དུ་མདོག་འགྱུར་ཙམ་སྦྱངས་ལ་བལ་
ཡེས་མིག་ཏུ་གཏིགས་པས་སྤྲིས་གཡོགས་དང་། རབ་རིབ་ཀྱི་རིགས་རྣམས་རྒྱལ་མོ་ཆུ་འབྱེད་ཅེས་བྱ་བའོ། །
གོང་དུ་བསྟན་མ་ཐག་པའི་རྒྱལ་མོ་ཆུ་འབྱེད་ཅེས་པ་དེས་ལིང་རོ་དང་རྩེ་དྲ་ལ་སོགས་པའི་འགྲིབས་ཀུན་གཅོད་
པར་བྱེད་པ་ཡིན་ཞེས་པ་དང་། ག་བུར་དང་། གླ་རྩི། རྒྱ་ཚྭ་བཅས་སྒོ་ང་དང་བསྲེས་ལ། ཨོཾ་ན་ག་ཤ་རི་
ཅད། ག་ཏོ་ཤ་རི་རྦད། ཐུག་ནན་ཤ་རི་རྦད་སྭཱ་ཧཱ་ཞེས་སྨྲ་བ་བཅད་དེ་སྒོང་སྤྲིན་ཏེ་སྒོ་ངའི་དཀར་པོ་ཞུ་ནས་
སླ་རུ་མ་སོང་བར་བཟླ་ཞིང་། དེ་ཡང་འདེབས་དུས་ཉི་ཤུ་རྩ་གཅིག་རེ་བཟླས་པའི་མཆིལ་མ་དང་བཅས་ནད་
པའིཁོང་དུ་གཏོང་ཞིང་མིག་ལ་སྨན་བྱུགས་ཏེ་དེ་འཕྲལ་དུ་སྔགས་ཅི་མང་རེ་ཕྱི་ནང་གཉིས་ཀར་གདབ་པས་
འགྲིབ་པར་བྱེད་པ་མ་ལུས་སེལ་བར་བྱེད། གཞན་ཡང་ཁོང་དུ་སྨན་གསལ་བྱེད་ཉེར་ལྔ་དང་། མདུང་རྩེ་
ཉེར་ལྔ། ཟླ་ཤེལ་བདུད་རྩི་མ། གུར་ཀུམ་བཅུ་གསུམ། ཨ་གར་སོ་ལྔ། སྐྱུ་རུ་ཉེར་ལྔ་སོགས་རླུང་མཁྲིས་
བད་ཀན་ཁྲག་བཅས་ཀྱི་ནད་ཁམས་དང་བསྟུན་ནས་གཏང་བར་བྱའོ། །
༢
ཟས་དང་སྤྱོད་ལམ་གྱི་སྒོ་ནས་བཅོས་པ།
ཟས་སྤྱོད་ཉ་ཤ་དང་། ཕག་ཤ། སྒོ་ང་།
སྒོ་ང་། གོ་སྙོད་རྣམས་རྒྱུན་དུ་ཟ་བ་དང་རྐང་པ་ཆུས་དག་པར་
བཀྲུས་རྗེས་འབྲི་མར་དང་། ཕག་ཚིལ་གོ་སྟོད་རྣམས་སྦྱར་བས་བྱུག་ལ་རྐང་པ་རྗེན་པར་འདུག་པར་མི་བྱ་ལ་
56



མིག་ལ་གནོད་པའི་ཟས་དང་སྤྱོད་ལམ་གཞན་ཡང་སྤང་ཞིང་བསྲུང་བར་བྱའོ། །
༡
བསམ་གཞིགས།
ཅི་འདྲ་ཞིག་ལ་མིག་ཚག་ཟེར།
༢ མིག་ནད་སྐམ་ཚག་དང་གཤེར་ཚག་གཉིས་ཀྱི་རྒྱུ་དང་རྟགས་ལ་ཁྱད་པར་གང་ཡོད།
༣ མིག་ནད་ལིང་ཐོག་ལ་ནད་རྟགས་གང་ཡོད་བཅོས་ཐབས་གང་དགོས།
༩ མིག་ནད་རབ་རིབ་ཅེས་པའི་གོ་དོན་གང་ཡིན།
མིག་ནད་རབ་རིབ་ལ་རྟགས་གང་ཡོད་བཅོས་ཐབས་གང་དགོས།
༦ མིག་ཚག་གདུང་གྱུར་ལ་དབྱེ་བ་དུ་ཡོད། ནད་རྟགས་གང་སྟོན།
༥
57



ས་བཅད་ལྔ་པ། མིག་འགྲིབས།
མིག་འགྲིབས་ནད་ཅེས་པ་ནི་མཐོང་བྱེད་རྒྱལ་མོའི་ཕྱི་ནང་བར་གསུམ་གྱི་གནས་གང་རུང་དུ་ནད་འགྱུར་
བྱུང་ནས་མིག་གི་མཐོང་ཤུགས་ཉམས་པར་གྱུར་ཏེ་མཐར་མིག་ཡོངས་སུ་འགྲིབས་ཏེ་ལོང་བར་ཆགས་སྲིད་པའི་
ནད་ཅིག་རེད།
དང་པོ། རྒྱུ་རྐྱེན།
མིག་འགྲིབས་ནད་ཀྱི་རྒྱུ་རྐྱེན་ནི་ཟས་སྤྱོད་མི་འཚམ་པ་དང་། ཁྱད་པར་དུ་ཤ་རུལ་དང་ཆང་སྐྱུར་སྒོག་
བཙོང་སོགས་ཕོག་ཐུག་ཡོད་པའི་ཟས་སྐོམ་དང་། ཡང་ན་ཟུ་དང་སྔོ་ཚོད་སོགས་སྔོ་ངད་རིགས་བསྟེན་ཆེས་པ།
ཟས་བཅུད་མི་ལྡེང་བ། ཁ་བའི་འོད་དང་ཉི་མའི་འོད་སོགས་དཀར་འོད་ཆེས་དྲེགས་པ་སོགས་ཀྱིས་སློང་བ་
རེད།
གཉིས་པ། དབྱེ་བ།
འགྲིབས་ལ་སྲོད་ལོང་ཕྱི་ནང་བར་འགྲིབས་གསུམ། ། ཕྱི་འགྲིབས་ཤ་ལྷག་ཤ་འཛེར་རྩ་དྲ་
དང་། ། སྔོ་རིབ་ལིང་རོས་ཁེབས་དང་རྣམ་པ་ལྔ། ། ནང་འགྲིབས་ཆུ་འཁྲུགས་རྩ་མདངས་
ཉམས་པ་གཉིས། ། བར་འགྲིབས་རླུང་མཁྲིས་བད་ཀན་འདུས་པ་བཞི། ། ཞེས་པ་སྟེ། འགྲིབས་
ལ་སྲོད་ལོང་གཅིག་དང་། ཕྱི་འགྲིབས་ལ་ནི་ཤ་ལྷག་དང་། ཤ་འཛེར་དང་། རྩ་དྲ་དང་། སྔོ་རིབ་དང་།
ལིང་རོས་ཁེབས་པ་དང་རྣམ་པ་ལྔ། ནང་འགྲིབས་ནི་མིག་གི་ནང་གི་ཆུ་འཁྲུགས་པ་དང་། མཐོང་བྱེད་
སོགས་ཀྱི་རྩ་མདངས་ཉམས་པ་དང་གཉིས། བར་འགྲིབས་ལ་ནི་རླུང་ལས་གྱུར་པ་དང་། མཁྲིས་པ་ལས་གྱུར་
པ། བད་ཀན་ལས་གྱུར་པ། འདུས་པ་ལས་གྱུར་པ་བཅས་བཞི་ཁྱོན་བསྡོམས་བཅུ་གཉིས་པོ་འདི་ནི་མིག་
འགྲིབས་ནད་ཀྱི་དབྱེ་བ་ཡིན་ནོ། །
58



གསུམ་པ། བྱེ་བྲག་སོ་སོའི་ནད་རྟགས་དང་བཅོས་ཐབས།
༡ སྲོད་ལོང་གི་ནད།
མིག་ནད་སྲོད་ལོང་ཞེས་པ་ནི། སྲིད་ཅེས་དུས་ཚོད་བཅུ་གཉིས་ཀྱི་ནང་ཚན་སྤྱོད་འཁོར་ཕག་གི་དུས་ཏེ་
སཁ་ཞིའི་སྟེང་ཉི་མདངས་ཡོངས་རྫོགས་ཡལ་ནས་ནག་པོར་གྱུར་པའི་སྐབས་ཀྱི་མིང་ཡིན་པས། དེའི་སྐབས་
ནས་ནམ་མ་གསལ་བར་མཚན་མོ་མིག་ལོང་བ་ལྟར་མི་མཐོང་བ་གྱུར་པའི་ནད་ཀྱི་མིང་
།
（༡） ནད་རྟགས།
འགྲིབས་པ་སྲོད་ལོང་ནག་པོ་ལང་ལིང་ཁེབས། །
ཞེས་པ་སྟེ། སྲོད་ལོང་ནི་ཉིན་གྱི་དུས་སུ་གཟུགས་རྣམས་མཐོང་ལ་མཚན་མོར་མཐོང་བྱེད་ཀྱི་ནུས་པ་
ཉམས་པས་ནག་པོ་ལང་ལིང་གིས་ཁེབས་པ་ལྟར་སྣང་ངོ༌། །
མན་ངག་རིན་ཆེན་འབྱུང་གནས་ལས། ཉིན་མོ་གཟུགས་རྣམས་ཐམས་ཅད་མཐོང་འགྱུར་ཞིང་།
མཚན་མོའི་དུས་སུ་མཐོང་བ་ཉམས་པར་འགྱུར། ། འདུས་གྱུར་མཚན་མོ་ལོང་བ་ཞེས་བྱ་བ། ། ཉི་མ་ནུབ་མ་
ཐག་ཏུ་ནག་ལོང་ལོང་། ། སྣང་ཞིང་ཅི་ཡང་མཐོང་བར་མི་འགྱུར་ལ། ། ཉི་མ་ཤར་ཚེ་གཟུགས་ཀུན་གསལ་
བར་མཐོང་། ། འདི་ནི་སྔོན་ལས་ཉིས་འགྱུར་ལོང་བ་ཡིན། ། ཞེས་པ་ལྟར་རོ། །
(༢) བཅོས་ཐབས།
སྲོད་ལོང་ན་ལེ་ཤམ་དང་ཞོ་སྦྱར་བྱུག བ་ལྕི་མཆེར་པའི་ནང་དུ་པི་པི་ལིང་། ། བཅུག་
བསྲེགས་གྲིབ་སྐམས་སྦྲང་སྦྱར་ལྡེ་གུ་བྱུག །ར་མཆིན་དམར་པོ་ཟོས་ན་སྲོད་ལོང་སེལ། །
ཞེས་པ་སྟེ། སྲོད་ལོང་གི་ནད་ལ། ན་ལེ་ཤམ་དང་། ཞོ་སྦྱར་བ་བྱུག་ཅིང་། བ་ཡི་ལྕི་བ་དང་རའི་
མཆེར་པའི་ནང་པི་པི་ལིང་བཅུག་ནས་མེ་ལ་བསྲེགས་པ་གྲིབ་བསྐམས་བྱས་ཏེ་སྦྲང་དང་སྦྱར་བའི་ལྡེ་གུ་བྱུགས་ན་
ཡིན། གཞན་ཡང་རའི་མཆིན་པ་དམར་པོ་ཟོས་ན་ཡང་སྲོད་ལོང་སེལ་བར་བྱེད་པ་ཡིན། ཁོང་དུ་སྨན་གསལ་
བྱེད་ཨ་ཝ་བཅོ་ལྔདང་། མདུང་རྩེ་ཉེར་ལྔ། གསལ་བྱེད་དགུ་པའི་ལྡེ་གུ་སོགས་བསྟེན་པར་བྱའོ། །
༢ ཕྱི་འགྲིབས་ཀྱི་ནད།
མིག་ནད་ཕྱི་འགྲིབས་ནི། མི་ཏྲ་ཛོ་ཀིས་མཛད་པའི་མིག་འབྱེད་ཀྱི་གདམས་པ་ལས། ཕྱི་འགྲིབས་ནི།
མིག་གི་རྒྱལ་མོའི་སྟེང་དུ་ཤ་ལྷག་དང་། ཤ་འཛེར། རྩྭ་དྲ། སྔོ་རིབ། ལིང་རོ་སོགས་ཀྱིས་ཁེབས་ནས་
འགྲིབས་པའི་མིག་ནད་དོ། ། ཞེས་གསུངས་པ་ལྟར་རོ། །
59



(༡) ནད་རྟགས།
ཤ་ལྷག་སྐྱ་བོ་ཟུག་ཆུང་དལ་བུས་སྐྱེ། ། ཤ་འཛེར་ར་རིལ་ལྟ་བུར་དམར་ལ་འབུར། ། དེ་
རྒྱས་མདོག་ནག་རྒྱ་ཆེ་མཐུག་པ་ཡིན། ། རྩ་ཡི་དྲ་བས་མཐུག་ཁྱབ་དེ་ཉིད་དོ། ། སྔོ་རིབ་སྒོང་
སྤྲིས་ལྟ་བུས་ཁྱབ་པ་སྟེ། } ལིང་རོ་སྲབ་དང་མཐུག་པས་སྒྲིབས་པ་གཉིས། ། མཐུག་པོ་སྦྱོ་མ་ཚ་
རྡོག་མིག་གཉིས་སྤང་། །
ཞེས་པ་སྟེ། ཕྱི་འགྲིབས་ལ་ནང་གསེས་ལྔ་ཡོད་པ་ལས། ཤ་ལྷག་ནི་སྐྱ་བོ་ཟུག་ཆུང་ཞིང་དལ་བུས་སྐྱེ་
ཞིང་ཁེབས་ནས་འོང་། ཤ་འཛེར་ནི་ར་རིལ་ལྟ་བུ་དམར་ལ་འབུར་བ་འོང་ཞིང་། དེ་རྒྱུས་ནས་མདོག་ནག་ལ་
རྒྱ་ཆེར་མཐུག་པ་འབྱུང་། རྩ་དྲ་ནི་རྩའི་དྲ་བ་མཐུག་པོ་ཁྱབ་ནས་འོང་། སྔོ་རིབ་ནི་སྒོང་སྤྲིས་ལྟ་བུ་སྲབ་མོས་
ཁྱབ་ནས་འགྲོ ། ལིང་རོ་ནི་སྲབ་བུས་འགྲིབས་པ་ཞིག་དང་ལིང་རོ་མཐུག་པོས་འགྲིབས་པ་གཉིས་ཡོད་པས་
ལིང་རོ་མཐུག་ལ་སྤྲོ་མ་ཞེས་ཡོས་སྦྱོ་གས་པ་ལྟ་བུ་དང་། ཚྭ་རྡོག་པོ་བཞག་པ་དང་འདྲ་བའི་མིག་ནད་གཉིས་ནི་
གསོ་དཀའ་བ་དང་། སྲབ་པས་སྒྲིབ་པ་དག་བཅོས་སླའོ། །
（4）
བཅོས་ཐབས།
ཤ་འཛེར་གསར་དུས་ཁྲག་མཁྲིས་ལྟ་བུར་བཅོས། ། རྙིངས་ནས་ཁབ་རྩེས་ཕུག་ལ་མཐེབ་
མོསམཉེ། ། ཤ་ལྷག་རྩ་དྲ་ཤ་འཛེར་རྒྱས་པ་ན། ། དང་པོ་ཁྲུས་གཏར་སྨན་གྱིས་བཅོས་བྱས་
ལ། ། དུགས་བྱས་མཐེབ་མོས་མཉེས་ལ་གཙགས་བུས་བཤུ། ། ཆུ་ལྕག་བྱས་ཏེ་སྒྲུང་མར་བྱུགས་
ལ་བཅིང་། །དེ་རྗེས་ཨ་རུའི་ལྡེ་གུ་ནུས་ལྡན་བསྲེགས། ། བར་སྐྱུར་ཁ་བར་སྦྱར་ལ་གྲིབ་སྐམས་
བྱ། ། རྒྱ་མ་ཉིས་འགྱུར་སྦྱར་བའི་ཕྱེ་མ་བཏབ། ། དཔྱད་བྱས་ཤུལ་གྱི་ནད་ལྷག་མ་ལུས་
གཅོད། ། རབ་རིབ་ལིང་རོ་ལྡེ་གུ་ནུས་ལྡན་བསྲེག །སྔོ་རིབ་ལིང་རོ་སྲབ་མོ་ཆུ་འབྱེད་བྱ། །
པ་ཡག་འབྲས་བུ་ལུག་རུ་ཞིམ་ཐིག་ལེ། ། འགྲོན་ཐལ་ཉ་མཁྲིས་སག་རྩི་འཛིབ་བུ་ཀ ། ཁྱི་ཀླད་
སྦྲང་སྨྱོན་སྦྱར་བ་བླུག་རྗེས་འཕྱག ། ཕྱི་འགྲིབས་མ་ལུས་སེལ་བར་བྱེད་པ་ཡིན། །
ཞེས་པ་སྟེ། མིག་ནད་ཕྱི་འགྲིབས་ལ་ཤ་འཛེར་ར་རིལ་ལྟ་བུ་གསར་པའི་དུས་ཁྲག་མཁྲིས་ལས་གྱུར་པའི་
གདུང་བའི་མིག་ཚག་ལྟ་བུར་བཅོས་དགོས་ཤིང་། རྙིངས་ནས་ཁབ་རྩེས་ཕུག་ལ་མཐེབ་མོས་མཉེ་ཞིང་། ཤ་
ལྷག་དང་རྩ་དྲ། ། ཤ་འཛེར་རྒྱས་པ་ན། དང་པོ་དེད་དཔོན་བཅུ་སྦྱོར་ལ་ཨ་ཝ་དང་། ཨ་རུ་ར། ལྕགས་
དྲེག་རྣམས་སྡེབས་པའི་ཁྲུས་བྱ་བ་དང་། གསེར་མདུང་དང་། མིག་ རྩ་གང་རིགས་ལ་གཏེར་ག་དང་།
སྨན་གསལ་བྱེད་ཨ་ཝ་བཅོ་ལྔ་སོགས་ཀྱིས་བཅོས་པར་བྱ་ལ། དེ་རྗེས་ཞུ་མཁན་བཙོས་པའི་རླངས་དུགས་བྱས་
ཏེ། མཐེབ་མོས་མཉེས་ལ་གཙག་བུས་བཤུས་རྗེས་སུ་ཆུ་ལྕག་བྱས་ཏེ་སྦྲང་དང་མར་གསར་བསྲེས་པ་བལ་ཡེས་
60



བྱུགས་ལ་བཅིངས། དེ་རྗེས་ཨ་རུ་ར་ཞེས་པ་འབིགས་བྱེད་ཀྱི་ལྡེ་གུ་བྱས་ན་རྫ་ཕོར་ཁ་སྦྱར་བའི་ནང་དུ་བཅུག་ལ་
ནུས་ལྡན་བསྲེགས་པའི་ཐལ་བ་དེ་བ་རུ་ར་དང་སྐྱུ་རུའི་ཁུ་བར་སྦྱར་ལ་གྲིབ་སྐམས་བྱས་ཏེ་ཞིབ་ཏུ་བཏགས་པ་དེ་ལ་
རྒྱུ་ཚྭ་ཉིས་འགྱུར་སྦྱར་བའི་ཕྱེ་མ་བཏབ་ནས་ཁབ་རྩེས་ཕུག་པ་དང་། གཙག་བུས་བཤུས་ནས་དཔྱད་བྱས་ཤུལ་
གྱི་ནད་ལྷག་མ་ལུས་གཅོད་པར་འགྱུར་རོ། །
། རབ་རིབ་དང་ལིང་རོ་ལ་ཨ་རུའི་ལྡེ་གུ་ནུས་ལྡན་བསྲེགས་པ་
སོགས་གོང་བཤད་ལྟར་བྱ་བ་དེའོ། ། སྔོ་རིབ་དང་། ལིང་རོ་སྲབ་མོས་ཁྱབ་པ་ལ་རྒྱལ་མོ་ཆུ་འབྱེད་ཅེས་བྱ་བ་
སྟེ། ལག་ལེན་དམར་ཁྲིད་ཡིག་ཆུང་དུ། ཨ་རུ་ར་དང་དོམ་མཁྲིས་རྒྱ་སྐྱེགས་དང་། གླ་རྩི་བུལ་ཏོག་ཆུ་རྩ་
འཁར་སྣོན་སྦྱང་། ཅེས་པ་སྨན་དེ་རྣམས་ཞིབ་བཏགས་དར་ཚགས་ལ་བཏོན་ནས་ཏིང་ཕོར་གྱི་ནང་དུ་ཆུ་ཁྱོར་
གང་ལ་སྨན་མདོག་དམར་སེར་ཐོན་པ་ཞིག་བཏབ། སྔ་དྲོ་མིག་གང་འབྱེད་དེ་སྟེང་དུ་བཏོན་ནས་མགོ་སྔས་སུ་
བཞག མིག་ཕྱེས་ལ་བལ་ཡེས་མིག་ཏུ་གཏིགས་ལ་དར་གཅིག་བཞག དེ་ལྟར་ཞག་བཅུའམ་ཟླ་ཕྱེད་དུ་བྱ།
ཞེས་འབྱུང་བ་དེའོ། ། པ་ཡག་པ་ནི་བྱ་རོག་ནོར་བུའི་འབྲས་བུ་དང་། ལུག་རུ་སེར་པོ། ཞིམ་ཐིག་ལེ།
འགྲོན་ཐལ། ཉ་མཁྲིས། སག་ལྕི། ཞེས་པ་གོང་བཤད་ལྟར་དང་། འཛིབ་བུ་ཀ་སྟེ་བྱང་གི་བུལ་ཏོག་
དང་། ཁྱིའི་ཀླད་པ། སྦྲང་སྨྱོན་བཅས་སྒྱུར་བ་བླུག་པའི་རྗེས་སུ་ཕུག་རོན་གྱི་སྒྲོས་འཕུག་པར་བྱ། དེས་ནི་
མིག་ནད་ཕྱི་འགྲིབས་མ་ལུས་པ་སེལ་བར་བྱེད་པ་ཡིན་ནོ། །
༣ ནང་འགྲིབས་ཀྱི་ནད།
མིག་ནད་ནང་འགྲིབས་ནི། མི་ཏྲ་ཛོ་ཀིས་མཛད་པའི་མིག་འབྱེད་ཀྱི་གདམས་པ་ལས། ནང་འགྲིབས་
ནི་མིག་གི་འབྲས་བུའི་ཆུ་འཁྲུགས་པ་དང༌། མཐོང་བྱེད་ཀྱི་རྩ་མདངས་ཉམས་ནས་འགྲིབས་པར་འགྱུར་བའི་
མིག་ནད་དོ། ། ཞེས་གསུངས་པ་ལྟར་རོ། །
(༡） ནད་རྟགས།
ཆུ་འཁྲུགས་མཚོ་གཉིས་འདྲེས་ཏེ་སྣག་ཚ་འདྲ། ། རྒྱལ་མོའི་རྩ་མདངས་ཉམས་པས་ནག་
སང་འོང་། །
ཞེས་པ་སྟེ། ནང་འགྲིབས་ལས་ཆུ་འཁྲུགས་པ་ནི། མཚོ་གཉིས་འདྲེས་པ་ཞེས་དབུས་ཆུའི་མཚོ་དང་།
མཐོང་བྱེད་རྒྱལ་མོའི་མཚོ་གཉིས་འཁྲུགས་ནས་འདྲེས་ཏེ་སྣག་ཚ་ལྟ་བུ་ནག་ངམ་དུ་སོང་བ་དང་། མཐོང་བྱེད་
རྩ་མདངས་ཉམས་པ་ནི། སྒྲིབ་བྱེད་རིགས་སྔོ་རིབ་སོགས་མེད་ཀྱང་མཆིན་རྩ་རྡོ་རྗེ་ཅན་དང་། ཀླད་རྩ་
འཁྱིལ་བ་ཞེས་པའི་རྩ་དེ་དག་གིས་མིག་གི་རྒྱལ་མོའི་རྩ་མདངས་དང་ཟུངས་བསྐྱེད་པའི་ནུས་པ་ཉམས་པས་ནག་
སང་དུ་སོང་བ་ཡིན་ནོ། །
61



（3）
བཅོས་ཐབས།
ནང་འགྲིབས་ཟས་སྤྱོད་ཁོང་སྨན་དག་ལ་འབད། །
ཅེས་པ་སྟེ། ནང་འགྲིབས་ལ་ནི་ཟས་དང་སྤྱོད་ལམ་ཕན་པ་བསྟེན་ཅིང་། གནོད་པ་སྤང་བ། དེ་
བཞིན་མིག་ནད་བཅོས་པའི་ཁོང་སྨན་གསལ་བྱེད་ཉེར་ལྔ་དང་། མདུང་རྩེ་ཉེར་ལྔ། ཨ་ ཝ་བཅོ་ལྔ།
གསལ་བྱེད་དགུ་པ། སྐྱུ་རུ་ཉེར་ལྔ། མུ་ཏིག་ཉེར་ལྔ། བྱུ་དམར་ཉེར་ལྔ། དཀར་པོ་དྲུག་སྦྱོར་སོགས་
གང་དགོས་ནད་གཞི་དང་བསྟུན་ནས་བསྟེན་པར་བྱའོ། །
ས་བཅད་དྲུག་པ། བར་འགྲིབས་
མིག་ནད་བར་འགྲིབས་ཞེས་པ་ནི། མི་ཏྲ་ཛོ་ཀིས་མཛད་པའི་མིག་འབྱེད་ཀྱི་གདམས་པ་ལས། བར་
འགྲིབས་ནི། མིག་གི་ཤུན་པ་དང་མིག་འབྲས་བར་ནས་རྒྱལ་མོའི་སྟེང་དུ་འགྲིབས་བྱེད་བེ་སྣབས་དཀར་པོ་ཤོར་
ཏེ་འགྲིབས་པར་འགྱུར་བའི་མིག་ནད་དོ། ། ཞེས་གསུངས་པ་ལྟར་མདོར་ན་ཕྱི་ནང་གི་རྐྱེན་ཅི་རིགས་ཀྱིས་
དབུས་ཆུའི་ཁྱིམ་གྱི་དྭངས་གསལ་གཟུགས་ལ་གནོད་སྐྱོན་ཐེབས་ནས་ཉོག་པོ་ཆགས་པ་དེར་མིག་ནད་བར་
འགྲིབས་ཟེར་བ་ཡིན་ནོ། །
དང་པོ། རྒྱུ་རྐྱེན།
ལ་ལས་
དེ་ཡང་མིག་གཞི་རིན་ཆེན་འཁོར་ལོ་དེ། ། རླུང་དང་མཁྲིས་པ་བད་ཀན་འདུས་
སྒྲིབས། ། དང་པོ་ཆགས་སྤྱོད་མྱ་ངན་དཀའ་ཐུབ་དང་། མཆི་མང་བཏོན་པས་རྒྱལ་མོ་སྔོ་སྐྱས་
ཁེབས། ། གཉིས་པ་ཤ་མར་བུར་རྙིང་སྒོག་བཙོང་དང་། ཆང་མང་དྲག་ཤུལ་རྐྱེན་བྱས་སེར་སྐྱས་
ཁེབས། །གྲོ་སྲན་སྔོ་ངད་ལ་སོགས་ལྕི་བའི་ཟས། །ཉིན་གཉིད་དལ་བར་འདུག་པས་རྐྱེན་བྱས་
ཏེ། ། དཀར་སྐྱ་སྒོང་ཤུན་ལྟ་བུས་ཁེབས་པར་འགྱུར། ། འདུས་པ་ཀུན་རྟགས་རྨ་བྱའི་མདོངས་
ལྟར་བཀབ། །(མན་ངག་ལྷན་ཐབས་ལས་སོ།)
ཞེས་པ་སྟེ། མིག་གི་བར་འགྲིབས་ནད་དམ་བད་ཀན་སྐྱ་འགྲིབས་ནད་འདི་འབྱུང་བའི་རྒྱུ་རྐྱེན་ནི་ཟས་
དང་སྤྱོད་ལམ་རྣམས་དུས་རྒྱུན་ལས་དམན་ལྷག་ལོག་པར་གྱུར་པ་སོགས་ཀྱིས་ལུས་ཀྱི་འདུ་བ་རླུང་མཁྲིས་བད་ཀན་
62



གསུམ་འཕེལ་ཟད་འཁྲུགས་གསུམ་དུ་གྱུར་ནས་མིག་གི་དབང་པོ་སྒྲིབས་པར་བྱེད་པ་ཡིན། དེ་ཡང་དང་པོ་རླུང་
ལས་བསྐྱེད་པའི་མིག་འགྲིབས་ནི་ཆགས་པ་སྤྱོད་དྲགས་པ་དང་། མྱ་ངན་དང་སེམས་ལས་ཆེས་པ། ལས་གང་
ལ་དཀའ་ཐུབ་སྤྱད་དྲགས་པ། མིག་ནས་མཆི་མ་མང་པོ་བཏོན་པ་སོགས་ཀྱིས་མིག་གི་རྒྱལ་མོ་མདོག་སྔོ་སྐྱེས་
ཁེབས་པར་འགྱུར། གཉིས་པ་མཁྲིས་པ་ལས་བསྐྱེད་པའི་མིག་འགྲིབས་ནི་ཤ་དང་། མར་རྙིང་། བུར་
རྙིང་། སྒོག་བཙོང་སོགས་བསྟེན་དྲགས་པ་དང་། ཆང་རག་མང་པོ་འཐུང་བ། སྤྱོད་ལམ་དྲག་ཤུལ་གྱི་
ལས་སོགས་ཀྱི་རྐྱེན་གྱིས་མིག་གི་རྒྱལ་མོ་སེར་སྐྱས་ཁེབས་པར་འགྱུར། གསུམ་པ་བད་ཀན་ལས་བསྐྱེད་པའི་མིག་
འགྲིབས་ནི་ཁ་ཟས་གྲོ་སྲན་དང་སྔོ་ངད་རིགས་བསྟེན་ཆེས་པ་དང་། ཟས་བཅུད་མི་ལྡང་བ། སྤྱོད་ལམ་ཉིད་
གཉིད་ལོག་པ་དང་། དུས་རྒྱུན་འགུལ་བསྐྱོད་མི་བྱེད་པར་འདུག་དྲགས་པ་སོགས་རྐྱེན་དེ་རྣམས་ཀྱིས་མིག་གི་
རྒྱལ་མོ་དཀར་སྐྱ་སྒོང་ཤུན་ལྟ་བུས་ཁེབས་པར་འགྱུར། འདུས་ནད་བསྐྱེད་པའི་ཟས་དང་སྤྱོད་ལམ་གྱིས་འདུས་
པའི་མིག་འགྲིབས་ཀྱི་ནད་སློང་བར་བྱེད་དོ། །
གཉིས་པ། ནད་རྟགས།
རླུང་འགྲིབས་ཉི་མ་མཁྲིས་འགྲིབས་ལུག་མིག་དང་། བད་ཀན་ཟླ་བ་འདུས་པ་འཇའ་ཚོན་
འདྲ། ། རྟགས་ལས་ནད་ངོས་མ་འདྲེས་སོ་སོར་བཟུང་། །
ཞེས་པ་སྟེ། བར་འགྲིབས་ལས། རླུང་ལས་གྱུར་པ་ནི་འགྲིབ་བྱེད་ཀྱི་དབྱིབས་དང་ཁ་དོག་སོགས་ཉི་
མ་དང་འདྲ་བ། མཁྲིས་འགྲིབས་ནི་འུག་པའི་མིག་དང་འདྲ་བ་སྟེ། འགྲིབ་བྱེད་སེར་པོ་ཆགས་པ། བད་
ཀན་གྱི་འགྲིབས་ནི་ཟླ་བ་དང་འདྲ་བར་དཀར་བ། འདུས་པས་འགྲིབ་པ་ནི་འཇའ་ཚོན་འདྲ་བ་སྟེ། ཚོན་
མདོག་སྣ་ཚོགས་ཡོད་པ་ལྟ་བུ་ཁྲ་བོར་ཆགས་པ་བཅས་འབྱུང་བ་ཡིན་པས། གོང་གསལ་མིག་ནད་སོ་སོའི་ནད་
རྟགས་ལས་སྨན་པས་དཔྱད་རིག་ཕྲ་མོས་ལེགས་པར་ངོས་གཟུང་བར་བྱས་ཏེ། ནད་སྣ་སོ་སོར་མ་ནོར་བར་
ངོས་བཟུང་བར་བྱའོ། །
མན་ངག་ལྷན་ཐབས་ལས། དེ་བཞི་དབྱེ་རུང་ཆགས་ལུགས་རྣམ་པ་བཞི། ། རླུང་ལྟར་ཆགས་པ་འོ་མ་
ལྟ་བུར་ཆགས། ། ཞོ་ལྟར་ཆགས་དང་མར་ལྟར་སྨིན་པ་བཞི། ། རླུང་ལྟར་ཆགས་དུས་ནད་གཞི་སྔོ་ལ་
དུལ། ། ཕྱི་རུ་དུ་བ་རབ་རིབ་སྐྲ་ཤད་འདྲ། ། རིང་པོ་མི་མཐོང་མིག་རྡུལ་ཡོད་སྙམ་འབྱུང་
། ། འོ་མའི་
དུས་ན་ནད་གཞི་སྔོ་ལ་སྲབ། - ། ཉེ་མཐོང་རིང་མི་མཐོང་ཞིང་སྟེང་འོག་ལོག ། ཞོ་ལྟར་ཆགས་དུས་སྔོན་པོ་སྐྱ་
བ་ལ། ། རེ་རེ་གཉིས་མཐོང་སོར་མོའི་བར་རྣམས་མཐོང་། ། ཆེ་མཐོང་ཆུང་བའི་གཟུགས་རྣམས་མཐོང་རེ་
63



མེད། ། མར་ལྟར་སྨིན་པ་དཀར་ནི་འཁྱིལ་ལེ་བ། ། ཤིན་ཏུ་མཐུག་ཉམས་མེ་ཉི་ཅུང་ཟད་མཐོང་། ། མིག་
གདོང་ལག་པ་གཡུགས་ན་མཐོང་བ་ཙམ། ། དེ་ལྟར་ལྡན་པ་སྨིན་ཅིང་དབྱེ་བའི་དུས། ། ཁྱད་པར་ཟླ་བ་ཉ་
ལྟར་གང་དུས་ཡིན། ། ཞེས་གསུངས་པ་ལྟར་ངོས་འཛིན་པར་བྱའོ། །
གསུམ་པ།
བཅོས་ཐབས།
བར་འགྲིབས་དཔྱད་མཆོག་ཐུར་མས་དབྱེ་བར་བྱ། ། དེ་ལ་སྔོན་འགྲོ་དངོས་གཞི་ཕྱི་རྗེས་
གསུམ། །
ཞེས་པ་སྟེ། བར་འགྲིབས་ཀྱི་ནད་ནི་བཅོས་ཐབས་གཞན་གྱིས་མི་སེལ་བས་དཔྱད་མཆོག་ཐུར་མས་དབྱེ་
བར་བྱ་དགོས་པ་སྟེ་དེ་ལའང་དཔྱད་ཀྱི་སྔོན་འགྲོ་དང་། དངོས་གཞི། ཕྱི་རྗེས་གཅོད་པ་གསུམ་གྱི་སྒོ་ནས་
བསྟན་པ་ཡིན་ཞེས་མདོར་བསྟན་པའོ། །
༡ སྔོན་འགྲོ
སྔོན་འགྲོ་ནད་དུས་རིམ་གྲོ་དཔྱད་དང་བཞི། །
ཞེས་པ་སྟེ། ཐུར་མའི་སྔོན་འགྲོ་ལའང་། ནད་ཀྱི་སྔོན་འགྲོ་དང་། དུས་ཀྱི་སྔོན་འགྲོ། རིམ་གྲོའི་
སྔོན་འགྲོ། དཔྱད་ཀྱི་སྔོན་འགྲོ་བཅས་རྣམ་པ་བཞི་ཡོད།
（༡) ནད་གཞིའི་སྔོན་འགྲོ་
ནད་གཞིའི་སྔོན་འགྲོ་དབྱེར་རུང་མི་རུང་བརྟག །
ཅེས་པ་སྟེ། ནད་གཞི་སྔོན་འགྲོ་ལའང་དབྱེར་རུང་བའི་ནད་གཞི་བརྟག་པ་དང་། དབྱེར་མི་རུང་
བའི་ནད་གཞི་བརྟག་པ་གཉིས་སོ། །
ཀ དབྱེར་མི་རུང་བའི་ནད་གཞི།
དབྱེར་མི་རུང་བ་ལུད་པ་ཆམ་པས་བཏབ། ། མ་ཞུ་འཁྲུ་སྐྱུག་མགོ་གཟེར་ཡོད་པ་དང་། །
ལུས་ལ་དགྲ་དར་སྤར་ཁ་ལི་ལ་བབས། ། འདུས་པའི་མིག་ཚིལ་ཞུ་བ་དབྱེར་མི་རུང་། ། ཕྱི་
འགྲིབས་ནང་འགྲིབས་ཐུར་མས་དབྱེར་མི་ཕྱེད། ། མ་སྨིན་དུས་སུ་བསལ་ཡང་སླར་འགེབས་
སྤང་། མེ་ཟླ་ཉི་མ་ཤར་ནུབ་མི་མཐོང་ན། ། དུས་འདས་རྒྱལ་མོའི་མཐུ་ཉམས་དབྱེར་མི་
རུང་། །
64



ཞེས་པ་སྟེ། མིག་ནད་བར་འགྲིབས་ཡིན་དུ་ཟིན་ཀྱང་། དཔྱད་མཆོག་ཐུར་མས་དབྱེར་མི་རུང་བར་
བསྟན་པ་ནི། ལུད་པ་དང་ཆམ་པས་བཏབ་པ། མ་ཞུ་བ་འཁྲུ་སྐྱུགས་ཅན། མགོ་གཟེར་ཡོད་པ། ལུས་
ལ་དགྲུ་དར་བ་ཞེས། ནག་རྩིས་ལས་བསྟན་པ་ལྟར་ནད་པའི་སྐྱེས་ལོའི་ལུས་མེ་ཡིན་ན། གནམ་ལོའི་ལུས་ཆུ་
ཤར་བ་ལྟ་བུ་དང་། སྤར་ཁ་ལི་ལ་བབས་པ། འདུས་པའི་མིག་ནད། མིག་ཚིལ་ཞུ་བ་ཞེས་གོང་དུ་བརྗོད་པ་
བཅས་ནི་དབྱེར་མི་རུང་བའོ། ། དེ་བཞིན་ཕྱི་འགྲིབས་དང་ནང་འགྲིབས་གཉིས་གང་ཡིན་ཡང་ཐུར་མས་དབྱེ་
བས་ཕྱེ་མི་ཐུབ་བོ། ། བར་འགྲུབས་ཡིན་ཡང་། འགྲིབ་བྱེད་མ་སྨིན་པའི་དུས་སུ་ཕྱེ་བར་མི་བྱ་སྟེ། གལ་ཏེ་
ཕྱེ་སྟེ་བསལ་ཡང་སླར་འགེབས་པའམ་འགྲིབས་པར་འགྱུར་བས། དེའི་ཚེ་ཡང་ཕྱེ་རྒྱུ་སྤང་བར་བྱའོ། ། གལ་
ཏེ་བར་འགྲིབས་ཡིན་ཡང་། མེ་འབར་བ་དང་། ཟླ་བ་དང་། ཉི་མ་ཤར་ནུབ་ཙམ་ཡང་མི་མཐོང་བར་གྱུར་
ན། དེ་ནི་དབྱེ་བའི་དུས་ལས་འདས་ནས་མཐོང་བྱེད་རྒྱལ་
ལ་མོའི་ནུས་མཐུ་ཉམས་ཟིན་པས་དབྱེར་མི་རུང་བ་
ཡིན་ནོ། །
ཁ དབྱེར་རུང་བའི་ནད་གཞི།
དབྱེར་རུང་དེ་ཟློག་ཆུ་ནང་ཞག་ཐིགས་འདྲ། ། ཟླ་བ་ཉ་ལྟར་གང་བ་དབྱེར་བར་བྱ། །
ཞེས་པ་སྟེ། བར་འགྲིབས་ཐུར་མས་དབྱེར་རུང་བ་ནི་གོང་དུ་བསྟན་པའི་དབྱེར་མི་རུང་བའི་ནད་གཞི་
དེ་དག་ལས་ཟློག་པ་གང་ཞིག འགྲིབ་བྱེད་དེ་སྨིན་ལ་དབྱིབས་དང་ཁ་དོག་ངོ་བོ་སོགས་ཆུའི་ནང་ཞག་གི་
ཐིགས་པ་ལྷུང་བ་དང་འདྲ་ལ། དེ་ཡང་ཟླ་བ་ཉ་གང་བ་ལྟར་ཡོངས་སུ་མཐའ་དབུས་མེད་པར་སྨིན་ནས་གང་བ་
དབྱིབས་སྒོར་རེ་བ་ཞིག་བྱུང་བའི་ཚེ་དབྱེ་བར་བྱ་བ་སྟེ། དེའི་ཚེ་བར་འགྲིབས་ཀྱི་ནད་དེ་ཐུར་མས་དབྱེ་རུང་བ་
ཡིན་ནོ། །
(༢) དུས་ཀྱི་སྔོན་འགྲོ
དུས་ཀྱི་སྔོན་འགྲོ་རླུང་འགྲིབས་ལོ་གསུམ་སྨིན། ། བད་ཀན་ལོ་གཅིག་འདུས་པ་ཕྱེད་དང་
གཉིས། །མཁྲིས་པ་ཟླ་བ་དྲུག་གིས་སྨིན་པའི་དུས། ། མ་སྨིན་གནོད་པའི་ཟས་ཀྱིས་སྨིན་པར་
བྱ། །
ཞེས་པ་སྟེ། དུས་ཀྱི་སྔོན་འགྲོ་ནི། རླུང་འགྲིབས་ཡིན་ན་ལོ་གསུམ་གྱི་དུས་སུ་སྨིན་པར་བྱ་བ་དང་
བད་ཀན་གྱི་འགྲིབས་ཡིན་ན་ལོ་གཅིག་གི་རིང་སྨིན་པར་བྱ་བ། འདུས་པའི་འགྲིབས་ ཡིན་ན་ལོ་ཕྱེད་དང་
བཅས་པས་གཉིས། ། མཁྲིས་པའི་འགྲིབས་ཡིན་ན་ཟླ་བ་དྲུག་གི་རིང་གིས་སྨིན་པའི་དུས་ཡིན་ལ། གལ་ཏེ་མ་
སྨིན་པ་ཡིན་ན། གོང་བཤད་གནོད་པའི་ཟས་རྣམས་བསྟེན་ནས་སྨིན་པར་བྱ་བའོ། །
65



（༢) རིམ་གྲོའི་སྔོན་འགྲོ་
རིམ་གྲོ་སྔོན་འགྲོ་ཆབ་གཏོར་བརྒྱ་རྩ་དང་། ། གྲྭ་ལྔ་འདོན་ཞིང་ལྷ་མཆོད་གནོད་པ་
བསལ། །
ཞེས་པ་སྟེ། རིམ་གྲོའི་སྔོན་འགྲོ་ནི་ཆབ་གཏོར་བརྒྱ་རྩ་གཏོང་བ་དང། གཟུངས་གྲྭ་ལྔ་སྟེ་སྟོང་ཆེན་
རབ་འཇོམས་དང༌། རྨ་བྱ་ཆེན་མོ། སོ་སོར་འབྲང་མ། བསིལ་བའི་ཚལ་ཆེན་མོ། གསང་སྔགས་རྗེས་
སུའཛིན་མ་བཅས་གང་མང་འདོན་ཞིང་འགོ་བའི་ལྷ་སོགས་ལ་གསོལ་མཆོད་དང་ནད་དེར་གནོད་པའི་འདྲེ་
རིགས་གདོན་སོགས་བསལ་དགོས་སོ། །
（༤)དཔྱད་ཀྱི་སྔོན་འགྲོ་
དཔྱདཀྱི་སྔོན་འགྲོ་ནད་བཤིག་བསལ་སླའི་ཕྱིར། ། ལོ་ངར་ཞུ་མཁན་ཆང་བ
ང་བཙོས་རླངས་
དུགས་བྱ།
ཞེས་པ་སྟེ། དཔྱད་ཀྱི་སྔོན་འགྲོ་ནི་ནད་བཤིག་ཅིང་ཕྱེ་བའི་ཚེ་བསལ་སླ་བའི་ཕྱིར་དུ། ཉུང་མའི་ལོ་མ་
དང་ངར་པ་བཅས་པ། ཞུ་མཁན་དང་མཉམ་དུ་ཆང་དུ་བཙོས་ལ་རླངས་པའི་དུགས་བྱ་དགོས་པ་ཡིན་ནོ། །
༢ དངོས་གཞི།
དངོས་གཞི་ཆོ་ག་གསང་ས་བརྡེག་ཐབས་དང་། ། བསལ་ཐབས་སོལ་ཚད་བརྟན་བྱ་ལེགས་
ཉེས་རྟགས། ། སྤྱི་དོན་རྣམ་པ་བརྒྱུད་དུ་ཤེས་པར་བྱ། །
ཞེས་པ་སྟེ། ཐུར་མ་གཏོང་བའི་དངོས་གཞི་ལའང་ཆོ་ག་དང་། གསང་ ས། བརྡེག་ ཐབས།
བསལ་ཐབས། སོལ་ཚད། བརྟན་བྱ། ལེགས་པ་དང་། ཉེས་པའི་རྟགས་བཅས་སྤྱི་དོན་ཆེན་པོ་རྣམ་པ་
བརྒྱུད་དུ་ཤེས་པར་བྱ་དགོས་སོ། །
(༡） ཆོ་ག
དང་པོ་ཐུར་མའི་ཚད་དང་བཅའ་གཞི་གཉིས། །
ཞེས་པ་སྟེ། དངོས་གཞིར་སྤྱི་དོན་རྣམ་པ་བརྒྱད་ཡོད་པ་ལས་དང་པོ། ཆོ་ག་བསྟན་པ་ལའང་།
ཐུར་མའི་ཚད་དང༌། ལུས་ཀྱི་བཅའ་གཞི་རྣམ་པ་གཉིས་ཡོད་དོ། །
ཀ ཐུར་མའི་ཚད།
ཐུརམའི་རྒྱུ་ནི་གསེར་ཟངས་ར་གན་གསུམ། ། ། བྲ་བོ་འབྲི་ལྕེ་ཁ་དང་གཟོང་ཁ་འདྲ། །
66



སྲིད་སོར་དྲུག་པ་རྩེ་མོ་རྒྱལ་མོ་གང་། ། ཞེང་དུ་དེའི་ཕྱེད་མགྲིན་པ་གྲོ་མགྲིན་ཙམ། ། སྲིད་དུ་
བར་མཚོན་དོ་དབུས་རི་མོ་དོད། ། ཐུར་རྐེད་གྲུ་བཞི་སྦོམ་ལ་ཐུར་ཞབས་ཕྲ། ། ཆག་ཚད་ལྡན་
པས་སྐྱོན་སྤོང་ཡོན་ཏན་འབྱུང་། །
ཞེས་པ་སྟེ། ཐུར་མའི་རྒྱུ་ནི་གསེར་དང་། ཟངས་དང་། ར་གན་སྟེ་རྣམ་པ་གསུམ་གང་རུང་ལས་
བྱས་པ་དགོས་ཤིང་། དབྱིབས་ནི། བྲ་བོ་དང་། འབྲི་ལྕེ། གཟོང་ཁ་དང་འདྲ་བ་དགོས། སྲིད་དུ་རྩེ་
ནས་ཞབས་བར་གྱི་དཀྱུས་སུ་རིང་ཚད་སོར་དྲུག་དང་རྩེ་མོ་སྟེ་ཐུར་མའི་རྩེ་མོར་མིག་གི་མཐོང་བྱེད་རྒྱལ་མོ་
གང་སྟེ་དཀྱུས་ཚད་དང་། ཐུར་རྩེའི་ཞེང་དུ་དེའི་ཕྱེད་དེ་རྒྱལ་མོའི་ཕྱེད་བྱའོ། ། ཐུར་མགོ་དང་ཡུ་བའི་བར་
གྱི་མགྲིན་པ་ནི་གྲོའི་མགྲིན་པ་སྟེ་སྟེ་མ་འདོགས་མཚམས་འབྲིང་པོའི་ཚད་ཙམ་དང་སྲིད་དུ་པར་མཚོན་དོ་དབུས་
རི་མོ་དོད ཞེས་པ། སྲིད་དུ་བར་མཚོན་དོ་ཡོད་པའི་དབུས་སུ་རི་མོའི་རྣམ་པ་དོད་པ་ཞེས་མགྲིན་པའི་སྲིད་
དུ་རྒྱལ་མོ་གང་། དེ་ནས་གཞལ་བའི་མཚོན་དོ་འདས་མཚམས་སུ་མིག་མཚོ་ཆེ་ཆུང་ལ་ལྟོས་པའི་རི་མོའི་ཞི་བ་
གསུམ་རིམ་པར་གཏོད་དོ། ། ཐུར་རྐེད་ལག་པས་བཟུང་ས་གྲུ་བཞི་སྒྲོམ་ལ་ཐུར་ཞབས་ཀྱང་ཕྲཞིང་ལྡིག་པ་དེ་
ལྟ་བུའི་ཆག་ཚད་ལྡན་པས་སྐྱོན་རྣམས་སྤོང་སྟེ་མེད་པར་བྱས་ན་ཡོན་ཏན་འབྱུང་བ་ཡིན་ནོ། །
ཁ ལུས་ཀྱི་བཅའ་གཞི།
ལུས་ཀྱི་ བཅའ་ གཞི་ གཟའ་སྐར་ཚེས་བཟང་ ལ། སྤྲིན་མེད་ཉི་ མ་ ལྡེ་ སར་ འདུ་ ལོང་
བསྡམས། ། སྔ་དྲོ་ཤར་བལྟས་ལོ་མཐུན་གཡོག་གིས་བརྟེན། ། སྣམ་བུ་གཙང་མས་ལག་པ་རྐེད་
པ་དྲིལ། ། སྨན་པ་མདུན་ངོས་ནས་ཀྱི་ཁྲི་སྟེང་འདུག ། གཡོག་གིས་རྡོ་གཉིས་མི་འབྱེད་ངོས་སུ་
བརྡུང༌། ། དེ་ཡི་སྒྲ་ལ་ནད་པ་མིག་བལྟར་གཞུག །
ཅེས་པ་ སྟེ། ལུས་ཀྱི་བཅའ་གཞི་ནི་ གཟའ་དང་ སྐར་མ། ཚེས་ སོགས་ དུས་ཚོད་བཟང་ པོ་ལ།
གནམ་དྭངས་ཤིང་སྤྲིན་མེད་པའི་ཉི་མ་ལྡེ་བའི་ས་སྟེ། ཉི་མ་གསལ་བའི་སྡོད་ས་ཡག་པར། ཟང་ཟིང་གི་འདུ་
ལོང་བསྡམས་པ་སྟེ། ཟང་ཟིང་སོགས་འདུ་ལོང་སྤང་སྟེ་ཁ་ཁུ་སིམ་པོའི་ངང་། སྔ་དྲོ་ནད་པ་ཁ་ཤར་དུ་བལྟས་
ནས་བཞག ལོ་རྟགས་དང་ཁམས་སོགས་མཐུན་པའི་ནད་གཡོག་གིས་ལེགས་པར་བརྟེན། སྣམ་བུ་གཙང་
མས་ནད་པའི་ལག་པ་དང་རྐེད་པ་དྲིལ་ལ་བརྟན་པར་བྱས། སྨན་པ་མདུན་ངོས་སུ་ནས་དོ་པོ་དམའ་མཐོ་རན་
པའི་ཁྲི་ཞིག་བཞག་ལ་དེའི་སྟེང་འདུག གཡོག་གཞན་ཞིག་གིས་རྡོ་གཉིས་མིག་མི་འབྱེད་པའི་ངོས་སུ་སྒྲ་ཐོས་
ཙམ་བརྡུང་། དེ་ཡི་སྒྲ་ལ་ནད་པ་མིག་བལྟར་གཞུག་པའོ། །
（3） གསང་ས།
གསང་ས་ལྷ་མི་བདུད་ཀྱི་བུ་ག་གསུམ། ། ཚད་དང་ལྡན་པའི་དར་ཡེས་གསང་མཚོན་ཏེ། །
67



།
གྱེས་ན་ནད་མི་སུམས་ལ་བསྡུས་ན་འབྱར། ། མཐོས་ན་མི་ནོན་དམས་ན་མི་སུམས་པས། །
བདུད་ལས་ཕྱིར་བསྐྱེད་བཙན་ལས་གདོང་བྱོལ་བའི། ། ཐུར་རྩེ་གང་གི་དབུས་སུ་བརྡེག་པར་
བྱ། །
ཞེས་པ་སྟེ། གསང་ས་བསྟན་པ་ནི་སྟོད་ལྷ་གསང་། བར་མི་གསང་། སྨད་བདུད་ཀྱི་བུ་གའི་གསང་
གསུམ་ལས་བར་མི་གསང་དུ་བརྡེག་དགོས་པས། ཚད་དང་ལྡན་པའི་དར་ཡེས་གསང་མཚོན་ཏེ། ཞེས་པར།
ལག་ལེན་དམར་ཁྲིད་ལས། སྨྱུག་མ་ཕྲ་མོར་བཞོགས་པ་སོར་བཞི་པ་གཅིག་ལ། དར་གསེད་ལ་ཡེའུ་བྱ།
གྲོ་ཡི་འབྲུ་འབྲིང་པོ་ཞིག་གི་ཚད་ཙམ་དུ་སྒྲིལ་ལ། དེ་མིག་གི་ཕྱི་ཟུར་གྱི་དཀར་ནག་མཚམས་ནས། དར་ཡེ་
གང་དཀར་པོའི་སྟེང་དུ་བཅལ་ལ། རྩའི་བར་དོག་ན་ཡེའུས་ཡར་མར་ཕུལ་བས་ཡངས་སུ་འགྲོ མིག་དང་
ཡེའུ་འདྲིས་ཙམ་ནས་ཡེའུ་རེག་རེག་བྱས་ཙ་ན་མིག་མི་འགུལ་བར་འདུག་ན་ད་གཟོད་ཐུར་མ་བརྡེག་གོ ཞེས་
པ་ལྟར་གྱིས་གསང་མཚོན་པར་བྱ་ཏེ་ལེགས་པར་བརྡེག་དགོས། གསང་དམིགས་སུ་མ་ཕོག་པར་གྲ་ཟུར་ཕྱོགས་
སུ་གྱེས་ན་སྟེ་ཐུར་མ་མིག་གི་གྲ་ཟུར་ངོས་སུ་འགྲོ་ཆེས་ན། ནད་དེ་སྒྲིབ་བྱེད་མི་སུམས་ལ། བསྡུས་ན་མཐོང་
བྱེད་རྒྱལ་མོའི་དཀྱིལ་ངོས་སུ་བསྡུ་ཆེས་པའམ་དགུར་ཆེས་པ་སྟེ། མིག་དཀྱིལ་མཐོང་བྱེད་ངོས་སུ་བཅར་དྲགས་
ན། ཐུར་མར་འགྲིབ་བྱེད་དངོས་སུ་སྦྱར་ནས་སྦ་མི་ཐུབ། ཡང་གལ་ཏེ་སྨིན་མའི་ཕྱོགས་ཏེ་མིག་གི་མཐོ་སར་
ཐུར་མ་བརྡེག་པ་མཐོ་དྲགསན། སྒྲིབ་བྱེད་མི་ནོན་པ་དང་། དམས་ན་མི་སུམས་ཏེ། སྒྲིབ་བྱེད་བཤུ་
འདྲིལ་མི་ཐུབ་པ། གསང་དངོས་ནི། བདུད་རྩ་སྟེ་མིག་མཚོ་ནག་པོ་ལས་གྲ་ཟུར་ཕྱོགས་སུ་གྲོ་འབྲིང་གང་
ཙམ་ཕྱིར་བསྐྱེད། བཙན་ཏེ་མིག་རྩ་དམར་པོ་ལས་གདོང་བྱོལ་བའི་གསང་གི་སྟེང་ཐུར་རྩེ་གང་གི་དབུས་སུ་
རྡེག་དགོས་སོ། །
（༣) བརྡེག་ཐབས།
བརྡེག་ཐབས་བ
ས་གཡོན་པས་མིག་མི་འགུལ་བར་བཟུང་། ། གཡས་ཀྱིས་ཐུར་ཞབས་གསང་དེ་
བསྟེན་བྱས་ལ། །ཐུར་མ་བཟློག་སྟེ་མཐེབ་མཛུབ་གུང་མོས་བཟུང་། ། མ་ཞུམ་བརྟན་པས་
གསང་དུ་ལེགས་བཙུགས་ལ། །ཐུར་མ་བྱ་མི་འདའ་བའི་མན་ངག་གིས། ། མིག་གི་དཀྱིལ་དུ་
བསྡིགས་ལ་ནེམས་ཀྱིས་དབུལ། ། ལེགས་ཕུགས་པུས་ཞེས་བྱ་བའི་སྒྲ་བྱུང་ནས། ། ཆི་མེད་བལ་
གྱིས་མིག་ལ་ཆུ་ལྕག་བྱ། །
ཞེས་པ་སྟེ། བརྡེག་ཐབས་ནི་སྨན་པའི་ལག་གཡོན་པས་མིག་མི་འགུལ་བར་བཟུང་། ལག་གཡས་
ཀྱིས་ཐུར་མའི་ཞབས་གསང་དེར་བསྟེན་པར་བྱས་ལ་ཞེས་ནན་ཙམ་བྱས་ནས་འདྲིས་སུ་བཅུག དེ་འཕྲལ་ཐུར་
མ་མགོ་མཇུག་ལྡོག་སྟེ་མཐེབ་མོ་དང་། མཛུབ་མོའི་སྟེང་གུང་མོ་བརྩེགས་པས་བརྟན་པར་བཟུང་། སྨན་པ་
68



ཡིད་མ་ཞུམ་ཞིང་། བློ་བརྟན་པའི་སྒོ་ནས་གསང་དུ་ལེགས་པར་བཙུགས་ལ་ཐུར་མ་བྱ་མི་འདའ་བའི་མན་ངག་
གིས་ཞེས་པ། དམར་ཁྲིད་དུ། ཐུར་མའི་རྩེ་མོ་ལ་གྲོ་འབྲིང་གང་། མགྲིན་པ་ཐུར་རྩེ་དོའི་ཚུད་དུ་བྱ།
མགྲིན་པའི་རྐེད་དུ་ཤོག་བུ་སྲབ་མོ་ཕྲ་མོ་གཅིག་སོ་རྩེ་ལ་སྦྱངས་ནས་དཀྲིས་ལ། ཞག་གཅིག་བསྐམས་སུ་གཞུག་
ནང་པར་འབྱེད་ཙ་ན་ཤོག་བུ་དེ་ལ་མཛུབ་མོ་བརྟེན་ལ་བརྡེག་དེས་མིག་ལྤགས་ཕིགས་པ་དང་། ཤོག་བུ་དཀྲིས་
པ་ལ་རྡུགས་ནས་བྱ་མི་འདའ་བའོ། ཞེས་པ་ལྟར་བྱ་ལ། མིག་གི་ནང་དཀར་པོའི་དཀྱིལ་དུ་མ་ཡོ་བར་འབེམ་
སོགས་ལ་བསྡིག་པ་ལྟར་བསྡིགས་ལ་ནེམས་ཀྱིས་དབུལ། ལེགས་པར་ཕུག་ནས་པུས་ཞེས་བྱ་བའི་སྒྲ་འབྱུང་བས་
དེ་བྱུང་ན་ཐུར་མ་དེ་གར་ཕྲུལ་ལེ་བཞག་ནས་ནད་པ་སྤྲོ་བ་བསྲིངས། ཚི་མེད་པའི་བལ་གྱིས་མིག་ལ་ཆུ་ལྕག་བྱ་
དགོས་པའོ། །
（༤） བསལ་ཐབས།
བསལ་ཐབས་རང་ལ་གདུང་ཚུགས་བལྟར་བཅུག་ལ། ། ཐུར་མ་བསྙལ་ཏེ་རྒྱལ་མོའི་སྟེང་དུ་
བཏང་། ། རྒྱལ་མོ་སྐྱ་རིབ་ཐུར་རྩེ་མཉམ་པར་འདོད། ། འཕན་ལྟར་དྲིལ་དང་བཙོང་ལྟར་བཤུ་
བ་དང་། ། འོ་ལྟར་དབོ་དང་སྤུ་ལྟར་གཟེངས་པ་ཡིས། ། སྒྲིབ་བྱེད་བསལ་ལ་ཐུར་མའི་འོག་ཏུ་
སྦ། ། འཐོར་ན་བསྡུ་ཞིང་བྲོས་ན་དགུག་པ་དང་། ། ཤོར་ན་གླན་ཞིང་དམས་ན་ཁུ་ཡིས་
གདབ། །
ཅེས་པ་སྟེ། འགྲིབ་བྱེད་དངོས་སུ་བསལ་བའི་ཐབས་ནི་སྨན་པ་རང་ལ་གདུང་ཚུགས་སུ་ཐད་ཀར་
བལྟར་བཅུག་ལ། ཐུར་མ་བསྙལ་ཏེ་རྒྱལ་མོའི་སྟེང་དུ་བཏང་ནས། རྒྱལ་མོ་དང་། སྐྱ་རིབ། ཐུར་མའི་
རྩེ་རྣམས་མཉམ་པར་འདོད་ལ། དེ་ཡང་སྒྲིབ་བྱེད་དངོས་སུ་བསལ་བའི་ཚུལ་ནི། སྒྲིབ་བྱེད་ཀྱི་ལྗན་ལྗིན་དིའི་
སྐམ་རློན་དང་། ས་སྙི། མཉེན་གྱོང་། སྲབ་མཐུག་སོགས་ཀྱི་ངོ་བོ་མི་འདྲ་བར་བརྟེན་ནས་ཐུར་མས་
བསལ་བའི་ཚེ་བསལ་བདེ་ཞན་དང་། ལེགས་ཉེས་ཀྱི་ཁྱད་པར་ལ་གཞིགས་ཏེ། འགའ་རེ་ནི་འགྲིབ་བྱེད་ཅུང་
མཐུག་ལ་མཉེན་གྱོང་རན་པོ་ཙམ་ནི། འཕན་གདུགས་དབྱུག་པས་འདྲིལ་བ་ལྟར་བཤུ་འདྲིལ་བྱེད་པ་དང་།
ཡང་སྒྲིབ་བྱེད་དེ་ལས་ཅུང་སྲབ་པ་ཡོད་ན་བཙོང་གི་པགས་པ་བཤུ་བ་ལྟར་བཤུ་དང་། སྒྲིབ་བྱེད་འོ་མ་ལྟར་
བརླན་གཤེར་ཅན་ཡིན་ན་འོ་རྟུལདབོ་བ་ལྟར་ཕོ་བ་དང་སྒྲིབ་བྱེད་སུ་ལ་སྐམ་པ་ཡིན་ན་སྔོན་ལ་སྒྲིབ་བྱེད་དེ་ཐུར་
མས་བྲད་བྲད་བཏང་སྟེ་སྤུ་གཟེངས་པ་ལྟར་བྱས་ནས་སླར་ཐུར་མས་འདྲིལ་ཏེ་བསལ་ལ་ཐུར་མའི་འོག་ཏུ་སྦ་བར་
བྱུ། གལ་ཏེ་སྒྲིབ་བྱེད་དུམ་བུར་འཐོར་ན་དབུས་སུ་བསྡུ་ཞིང་གཡས་གཡོན་དུ་བྲོས་ན་ཐུར་འོག་ཏུ་དགུག་པ་
དང་། སྟེང་དུ་ཤོར་ན་འོག་ཏུ་གླན་ཞིང་དམས་ནས་གཏིང་དུ་ཤོར་ན་ཁུ་ཡིས་གདབ་སྟེ་སྐད་ཆེར་འདོན་པ་དང་།
གློ་ལུ་བ་སོགས་བྱས་པས་སྔར་ལྟར་འགྲིབ་བྱེད་ལོག་ཡོང་། དེ་དལ་བུས་དྲིལ་བས་ཐུར་རྩེ་ལ་འཕྲུལ་བྱུང་ན་མི་
69



འབྲོས་པས་མིག་ཕུགས་སུ་སྦ་བར་བྱའོ། །
(༥)སོལ་པའི་ཚད།
སོལ་ཚད་ཉི་མ་གཟའ་ལས་ཐར་བ་བཞིན། ། ཕྲ་རགས་གཟུགས་རྣམས་འཕྲལ་དུ་གསལ་བ་
ཡིན། ། འོ་ལྟར་བོ་ན་དེ་དུས་མི་གསལ་ཡང་། ། ནད་ཆུ་དྭངས་ནས་ག་ལེ་ཕྱི་ནས་གསལ། །
ཞེས་པ་སྟེ། མིག་བསལ་ནས་སོལ་པའི་ཚད་ནི་ཉི་མ་གཟའ་ལས་ཐར་བ་ཇི་བཞིན། མཐོང་བྱེད་ཀྱི་
དབང་པོ་སྒྲིབ་བྱེད་ཀྱི་འོག་ཏུ་འགྲིབས་པ་ལས་བསལ་ནས། ཕྲ་རགས་རྣམ་པ་སྣ་ཚོགས་པའི་འཇིག་རྟེན་གྱི་
གཟུགས་རྣམས་འཕྲལ་དུ་གསལ་བར་མཐོང་བ་ཡིན་ཞེས་ལེགས་པར་བསལ་བའི་དབང་དུ་བྱས་ནས་གསུངས་
པའོ། ། འོ་ལྟར་བོ་ན་ནི། འགྲིབ་བྱེད་འོ་མ་དང་འདྲ་བ་དེ་བོ་ནས་འཐོར་བས་མཐོང་བྱེད་ཀྱི་སྟེང་དུ་ད་དུང་
འོ་མའི་རྣམ་པ་དེ་ཡི་ལྷག་མ་རེ་ཞིག་ལུས་པས་འཕྲལ་དུ་གསལ་བར་མ་གྱུར་ཡང་ནད་ཆུ་འོ་མ་ལྟ་བུ་དེ་རིམ་བཞིན་
དྭངས་ནས་རྗེས་སུ་ག་ལེ་ཕྱི་ནས་གསལ་བར་འགྱུར་བ་ཡིན་ཞེས་པའོ། །
(༦） བརྟན་བྱ།
དེ་འོག་མི་ལྡོག་བརྟན་པར་བྱ་བའི་ཕྱིར། ། སྐད་འདོན་གློ་ལུ་དབུགས་བསྡམ་གོམ་འགའ་
བཅག ། ལོག་ན་བསལ་ཞིང་མ་ལོག་བརྟན་པ་དང་། །ཆུ་བལ་གླན་ལ་དེ་སྟེང་རས་མས་
བཅིང་། །མལ་དུ་བསྙལ་ལ་ཐུར་མ་དྲིལ་ཏེ་གདོན། ། སྔས་མཐོར་བྱས་ལ་མིག་དེ་འོག་ངོས་
བསྟན། །
ཞེས་པ་སྟེ། དེ་ལྟར་བྱས་པའི་འོག་སྟེ་རྗེས་ལ་འགྲིབ་བྱེད་འོག་ཏུ་སྦས་པ་དེ་སླར་གྱེན་དུ་མི་ལྡོག་པ་བརྟན་
པར་གནས་པར་བྱ་བའི་ཕྱིར་དུ། ནད་པས་སྐད་ཤུགས་ཆེན་པོས་འདོན་པ་དང་གློ་ལུ་བ། དབུགས་ཤུགས་
ཀྱིས་བསྡམས་པ། གོམ་པ་འགའ་བཅག་ནས་འཁྲུག་ཐེབ་པར་བྱས་ཏེ། སླར་ལོག་བྱུང་ན་ཡང་བསྐྱར་བསལ་
ཞིང་། མལོག་ན་ནི་བརྟན་པ་ཡིན་པ་དང་། ཆུ་བལ་གཙང་མ་མིག་སྟེང་གླན་ལ། དེའི་སྟེང་རས་མས་
བཅིང་པ་སྟེ། རྨ་རས་ལྟ་བུས་མ་ལྷུག་མ་དམ་པར་རན་པར་བཅིངས་མལ་དུ་བསྙལ་ལ་ཐུར་མ་འདྲིལ་ཏེ་ག་ལེར་
གདོན་པར་བྱ། ནད་པའི་སྔས་ཅུང་མཐོར་བྱས་ལ་ཕྱེ་བའི་ངོས་ཀྱི་མིག་དེ་འོག་ངོས་སུ་བསྟན་པར་བྱའོ། །
(༧） ལེགས་པའི་རྟགས།
ལེགས་པའི་རྟགས་ལ་འདོད་པ་རྣམ་གསུམ་ཡོད། ། ནགས་ལ་ཁ་བ་བབས་འདྲ་འདོད་པ་
ཡིན། ། གངས་ལ་ཉི་མ་ཤར་འདྲ་འདོད་པ་ཡིན། ། དཔྱད་རྗེས་ཟུག་མེད་བདེ་ན་འདོད་པ་
ཡིན། །
ཞེས་པ་སྟེ། བཙལ་ཟིན་ནས་ལེགས་པའི་རྟགས་ལ་འདོད་པ་རྣམ་པ་གསུམ་ཞེས་པ་ཡོད་དེ། དེ་ཡང་
70



ནགས་ལ་ཁ་བ་བབས་པ་དང་འདྲ་བ་སྐྱ་དེང་ངེ་བར་སྣང་བ་དང་། གངས་ལ་ཉི་མ་ཤར་བ་ལྟར་དཀར་ལ་གསལ་
བར་སྣང་བ། དཔྱད་བྱས་རྗེས་ཞག་འགར་ན་ཟུག་མེད་ཅིང་བདེ་བར་བྱུང་ན་འདོད་པ་རྣམ་པ་གསུམ་ཡིན་
ནོ། །
(༨） ཉེས་པའི་རྟགས།
ཉེས་པའི་རྟགས་ལ་མི་འདོད་རྣམ་པ་གསུམ། ། ཕུག་དུས་ཁྲག་གིས་གང་ན་དེ་མི་འདོད། །
སེལ་དུས་རྙོག་ནག་ལངས་ན་དེ་མི་འདོད། ། དཔྱད་རྗེས་ཟུག་གཟེར་ལངས་ན་དེ་མི་འདོད། །
ཅེས་པ་སྟེ། ཐུར་མས་ཕྱེ་ཟིན་ནས་ཉེས་པའི་རྟགས་ལ་མི་འདོད་པ་རྣམ་པ་གསུམ་འབྱུང་བ་ཡིན་ཏེ་ཕུག་
དུས་སུ་རྩ་ཆད་ནས་མིག་གི་ནང་ཁྲག་གིས་གང་ན་དེ་མི་འདོད་པ་དང་
། སེལ་བའི་དུས་སུ་མིག་བཅར་ནས་རྙོག་
ནག་པོ་ལངས་ན་དེ་མི་འདོད་པ། དཔྱད་བྱས་པའི་རྗེས་ལ་ཟུག་གཟེར་ལངས་ན་དེ་མི་འདོད་པ་བཅས་རྣམ་པ་
གསུམ་མོ། །
༣ ཕྱི་རྗེས་གཅོད་པ།
ཕྱིར་རྗེས་ཟས་སྤྱོད་བསླབ་དང་ལོག་པ་མནན། །
ཞེས་པ་སྟེ། ཐུར་མ་བཏང་ཟིན་པའི་ཕྱེ་རྗེས་བཅད་པ་ལ་ཟས་སྤྱོད་ཀྱི་སྤང་བླང་བསླབ་པ་དང་། ལོག་
པ་མནན་པ་ཡི་དོན་རྣམ་པ་གཉིས་ཀྱི་སྒོ་ནས་བསྟན་པར་བྱ་སྟེ་ཞེས་མདོར་བསྟན་པའོ། །
（༡) ཟས་སྤྱོད་བསླབ་པ།
ཁ་ཟས་མར་དཀར་འོ་ཟན་འཚོས་པར་བཙོས། སྐྱོ་འདུར་བལྡད་མི་དགོས་པ་ལྟོ་སྲུང་
བསྟེན། ། སྐོམ་ན་ཆུ་གྲོག་ བག་ཙམ་བཏུང་བར་བྱ། ། སྤྲིད་པ་གློ་ལུ་སྣབས་ཕྱི་མཆིལ་མ་
འདོར། ། ལྡང་ཉལ་ལ་སོགས་དྲག་ཤུལ་ཀུན་ལ་གཟབ། ། མིག་གི་མན་ངག་ཆུ་ཡིན་ནན་ཏན་
བསྐྱེད། ། ཞག་གསུམ་ལོན་ནས་བཅིང་པ་བཀྲོལ་ལ་བལྟ། ། ཞག་བདུན་ལོན་ནས་ཁ་ཟས་ཆ་
ཡིས་གློད། ། རླུང་ཤས་ཆེ་ན་དེ་བས་བག་སྔར་གློད། ། གནོན་པའི་ཟས་སྤྱོད་དུག་འདྲ་རྒྱུན་དུ་
བཟབ། །
མིག་ཐུར་དཔྱད་ཀྱིས་ཕྱེ་བའི་རྗེས་སུ་ཁ་ཟས་མར་དཀར་དང་། འོ་ཟན་འཚོས་པར་
བཙོས་པའི་སྐྱོ་འདུར་སོས་བལྡད་མི་དགོས་པ་བཏུང་ནས་མིད་ཆོག་པའི་རིགས་ལྟོ་སྲུང་དུ་བསྟེན་པ་སྟེ་ལྟོ་བ་མ་
ལྟོགས་ཙམ་དུ་ཕྲན་བུ་རེ་བསྟེན། ཁ་སྐོམ་ན་ཆུ་གྲོག་སྟེ། ཆུ་བསྐོལ་གྲངས་ལ་རྩམ་པ་ཕྲན་བུ་རེ་བཏབ་པ་བག་
ཙམ་སྟེ་ཉུང་ཟད་ཙམ་བཏུང་བར་བྱ། སྦྲིད་པ་དང་གློ་ལུ་བ། སྣབས་ཕྱིས་པ། མཆིལ་མ་འདོར་བ།
ཅེས་པ་སྟེ།
71



ལྡང་བ། ཉལ་བ་ལ་སོགས་པའི་ལུས་ངག་གི་བྱ་བ་གང་ཡང་ཤུགས་ཆེན་དྲག་ཤུལ་གྱི་རིགས་ཀུན་ལ་གཟབ་ནས་
སྤང་དགོས་པའོ། ། དེ་དག་བྱས་ཚེ་མིག་ལ་འཁྲུག་འཐེབ་ནས་སྒྲིབ་བྱེད་སླར་ཡང་ལོག་པ་དང་རྨ་འགྲམས་པ་
སོགས་ཀྱི་སྐྱོན་འབྱུང་བས་སོ། གཞན་ཡང་སྤྱིར་ན་མིག་ནི་མོ་ཡི་རང་བཞིན་ཅན་ཡིན་པས་དེ་ལ་ཚ་བའི་ཁམས་
རྒྱུས་སླ་བ་ཡིན་པས། རྒྱུན་དུ་མིག་ནད་སྲུང་བ་དང་མིག་ནང་གི་རླན་གཤེར་གྱི་ཁམས་འཕེལ་བའི་ཕྱིར་དུ་ཆུ་
ལྕག་བྱ་རྒྱུ་དེ་མན་ངག་ལྟ་བུ་བསྐྱེད་པར་བྱ། ཞག་གསུམ་ལོན་ནས་རྨ་རས་སོགས་ཀྱི་བཅིང་པ་རྣམས་བཀྲོལ་ལ་
ག་ལེར་བལྟ་བར་བྱ། ཞག་བདུན་ལོན་ནས་ཁ་ཟས་བཅུད་ལ་དྲོད་དང་ལྡན་པོ་ཆ་ཡིས་རིམ་པར་གློད། ནད་
པ་རླུང་ཤས་ཆེ་ན་དེ་བས་ཀྱང་ཅུང་སྔ་བར་གློད་པས་ཆོག གནོད་པའི་ཟས་དང་སྤྱོད་ལམ་གྱི་རིགས་ནི་དུག་
དང་འདྲ་བར་ཤིན་ཏུ་ཉེན་ཆེ་བས་དུས་རྒྱུན་དུ་སྤང་ལ་གཟབ་པར་བྱའོ། །
（3） ལོག་པ་མནན་པ།
ལོག་གནོན་འགྲམས་དང་འགྲིབས་པ་ཞར་བ་གསུམ། །
ཞེས་པ་སྟེ། ལོག་པ་མནན་པ་ལའང་། འགྲམས་པ་དང་། འགྲིབས་པ། ཞར་བ་བཅས་རྣམ་པ་
གསུམ་ཡོད་ཅེས་མདོར་བསྟན་པའོ། །
ཀ འགྲམས་པའི་ལོག་གནོན།
དང་པོ་ཤ་རུས་རྩ་དང་གདོན་འགྲམས་བཞི། །
ཞེས་པ་སྟེ། ལོག་གནོན་ལ་རྣམ་པ་གསུམ་ཡོད་པ་ལས། དང་པོ་འགྲམས་པ་ལའང་ཤ་འགྲམས་དང་།
རུས་འགྲམས། རྩ་འགྲམས། གདོན་འགྲམས་བཅས་རྣམ་པ་བཞི་ཡོད་དོ། །
ཀ༡ ཤ་འགྲམས་ཀྱི་རྟགས་བཅོས།
ཤ་འགྲམས་ལྟག་པར་ཟུག་དང་མིག་མི་ཐེག ། ལུས་རྡུལ་མགོ་ ལྕི་ རབ་རིབ་མཆི་མ་
མང་། ། ལྟག་པར་ཕྱོགས་དུགས་སྐྲ་མཚམས་མུར་གོང་བསྲེག །
ཅེས་པ་སྟེ། ཤ་འགྲམས་པའི་རྟགས་སུ་ལྟག་པར་ན་ཟུག་གཏོང་བ་དང་། མིག་མི་ཐེག་པ་སྟེ། མིག་
ཤ་བབས་ནས་མིག་གིས་བལྟ་མི་ཐུབ་པ། ལུས་རྡུལ་ཞིང་། མགོ་ལྕི་ལ། མིག་རབ་རིབ་བྱེད་པ། མིག་
ནས་མཆི་མ་མང་དུ་ཟགས་པ་དེའི་བཅོས་ཐབས་ལ། ལྟག་པར་གྱོ་མོ་དུགས་པ་སྟེ་ཚ་པོ་བཟོས་ནས་དུགས་བྱ།
སྐུ་མཚམས་དང་མུར་གོང་གི་འཕར་རྩ་བསྲེག་པར་བྱའོ། །
ཀ༢ རུས་འགྲམས་ཀྱི་རྟགས་བཅོས།
རུས་འགྲམས་མིག་འབྲས་ཡན་ལག་ཚིགས་གཞི་དང་། ། དཔྲལ་བ་མིག་རུས་ན་ན་མཚོགས་
མའི་སྟེང་། ། ཚ་བ་གསུམ་མམ་འབྲུ་མར་དུགས་ཀྱིས་བདུག །
72



ཅེས་པ་སྟེ། རུས་པ་འགྲམས་ན་མིག་འབྲས་དང་། ཡན་ལག་གི་ཚིགས་གཞི་དང་། དཔྲལ་བ།
མིག་རུས་བཅས་ན་ན་མཚོགས་མའི་སྟེང་། ཚ་བ་གསུམ་མམ་ཡང་ན་འབྲུ་མར་གྱི་དུགས་ཀྱིས་བདུག་གོ །
ཀ༣ རྩ་འགྲམས་ཀྱི་རྟགས་བཅོས།
རྩ་འགྲམས་མིག་དམར་མི་ཐེག་མགོ་ཕྱེད་ན། ། སྐེ་མཇིང་མི་བདེ་ལུས་ལྗིད་ཆུ་ནན་
བསྐྱེད། ། དཔྲལ་རྩ་མིག་རྩ་སྣ་རྩེ་ལ་སོགས་གཏར། །
ཞེས་པ་སྟེ། རྩ་འགྲུམས་པར་མིག་དམར་ལ་མི་ཐེག་པ་དང་མགོ་བོའི་ཕྱེད་ན་བ། སྐེ་དང་མཇིང་པ་མི་
བདེ་ལ། ལུས་སྦྲིད་པ་བཅས་ལ་ནི་ཆུ་ལྕག་ནན་ཏན་དུ་བསྐྱེད་ལ། དཔྲལ་རྩ་དང་། མིག་རྩེ། སྣ་རྩེ་ལ་
སོགས་གཏར་ག་བྱ་དགོས་པ་ཡིན་ནོ། །
ཀ༩ གདོན་འགྲམས་ཀྱི་རྟགས་བཅོས།
གདོན་འགྲམས་ཚིག་པ་ཟ་ལ་ལུས་པོ་འདར། ། རྫུལ་འབྱུང་གྲང་ཤུམ་བྱེད་ན་བསྐྲད་ལས་
བྱ། ། གཞན་ཡང་ཉེས་པ་གང་འབྲེལ་སྦྱོར་བས་གསོ། །
ཞེས་པ་སྟེ། གདོན་གྱི་དབང་གིས་འགྲམས་ན། དོན་མེད་དུ་ཚིག་པ་ལྷག་པར་ཟ་ལ། ལུས་པོ་
འདར་བ། རྔུལ་ནག་མང་དུ་འབྱུང་ལ་གྲང་ཤུམ་བཅས་བྱུང་ན་། བསྐྲད་ལས་བྱ་དགོས་པ་སྟེ། གེགས་
གདོན་ཕྱིར་བསྐྲད་པའི་ཆོ་གའི་ལས་བྱ་བ་དང་། གཞན་ཡང་ཉེས་པ་གཞན་གང་དང་འབྲེལ་ཡོད་ཀྱང་དེ་ཡི་
གཉེན་པོའི་སྦྱོར་བས་གསོ་བར་བྱའོ། །
ཁ འགྲིབས་ཀྱི་ལོག་གནོན།
སྤྱོད་ལམ་རྐྱེན་གྱིས་ནད་ལོག་འགྲིབས་པ་ལ། ། སྦྲུལ་ཤ་ཨ་བ་གུར་ཀུམ་གོ་སྙོད་དང་
། །ཀ་
ར་མར་གསར་ལུག་མཆིན་བརྒྱངས་པ་བཏང་། །བསིལ་གསུམ་ག་དུར་སྐྱེར་པའི་ཁཎྜ་དང་། །
ནུ་ཞོ་ར་འོ་སྦྱར་བ་མིག་ཏུ་བླུག ། གསལ་བྱེད་བདུད་དགུའི་ལྡེ་གུ་སྦྱར་ལ་བཏང་། ། སྐྱེད་མེད་
ཟླ་བ་ཕྱེད་ནས་ཐུར་ལོག་བསྐྱར། །
ཞེས་པ་སྟེ། མིག་ཕྱེ་ནས་སྤྱོད་ལམ་ལོག་པའི་རྐྱེན་གྱིས་ནད་ལོག་འཐེབ་ནས་འགྲིབས་པར་གྱུར་པ་ལ།
སྦྲུལ་ཤ་དང་རྩ་ཨ་བ། གུར་ཀུམ། གོ་སྙོད་བཅས་པ་དང་། ཀ་ར་མར་གསར་བཅས་ལུག་གི་མཆིན་པའི་
ནང་བརྒྱུངས་ནས་བཅོས་ལ་བཏང་། གཞན་ཡང་
། བསིལ་གསུམ་དང་། ག་དུར། སྐྱེར་པའི་ཁཎྜ།
ནུ་ཞོ། ར་ཡེ་འོ་མ་བཅས་སྦྱར་བ་མིག་ཏུ་བླུག ཕྱི་རྒྱུད་ལས་བསྟན་པའི་གསལ་བྱེད་བདུན་པ་དང་
། དགུ་
པའི་ལྡེ་གུ་སྦྱར་ལ་བཏང་། ཕན་སྐྱེད་མེད་པར་སླར་ཡང་འགྲིབས་པར་གྱུར་པ་ལ་ནི། ཟླ་བ་ཕྱེད་ནས་ཐུར་མ་
ལོག་ཏུ་བསྐྱུར་ནས་བཏང་ངོ༌། །
73



ག ་ ཞར་བའི་ལོག་གནོན།
ཞར་བའི་ལོག་གནོན་ཟུག་གཟེར་བཅག་པ་གཅེས། ། ག་བུར་དོམ་མཁྲིས་སྐྱེར་པ་མིག་ཏུ་
བླུག ། གང་ཉེའི་རྩ་གཏར་ཆུ་ལྕག་དྲག་ཏུ་བྱ། ། དོམ་མཁྲིས་ལ་སོགས་མཁྲིས་པའི་ལྕག་མདའ་
བཏང་། བསིལ་གསུམ་འབྲས་གསུམ་ལྕགས་ཕྱེ་སྦྲང་སྦྱར་བཟའ། ། ཟས་སྤྱོད་བསིལ་བསྟེན་
དྲོད་བཅུད་སྤང་བར་བྱ། །
ཞེས་པ་སྟེ། ཞར་བའི་ལོག་གནོན་གཙོ་བོ་ནི་ཟུག་གཟེར་བཅག་པར་བྱ་རྒྱུ་དེ་ཤིན་ཏུ་གཅེས་པ་ཡིན་ལ།
ག་བུར་དང་། དོམ་མཁྲིས། སྐྱེར་པའི་བར་ཤུན་བཅས་སྦྱར་བ་མིག་ཏུ་བླུག མིག་དང་གང་ཉེ་བའི་རྩ་
གཏར་ལ། ཆུ་ལྕག་ དྲག་ ཏུབྱ་བ་ དང་། དོམ་ མཁྲིས་ལ་ སོགས་ པའི་མཁྲིས་ པའི་ལྕག་ མདའ་བཏང་།
བསིལ་གསུམ་དང་། འབྲས་བུ་གསུམ། ལྕགས་ཕྱེ་བཅས་སྦྲང་དང་སྦྱར་ལ་བཟའ། ཟས་དང་སྤྱོད་ལམ་
བསིལ་བའི་རིགས་བསྟེན་ལ། དྲོད་བཅུད་ཀྱི་རིགས་སྤང་བར་བྱ་དགོས་པའོ། །
ཀོང་སྤྲུལ་ཟིན་ཏིག་དང་མན་ངག་ལྷན་ཐབས་ལས་མིག་འགྲིབས་རིགས་ལ་མེ་བཙའ་ཁོ་ནའི་སྒོ་ནས་བཅོས་
ཚུལ་བསྟན་ཡོད་པས། གཤམ་དུ་ཞར་བྱུང་གི་ཚུལ་དུ་བཀོད་པར་བྱའོ། །
ཀོང་སྤྲུལ་ཡོན་ཏན་རྒྱ་མཚོས་མཛད་པའི་ཟིན་ཏིག་གཅེས་བསྡུས་ལས། མིག་གི་འགྲིབ་རིགས་ལ་ཐུར་མ་
སྨན་དཔྱད་གཞན་ལ་མི་ལྟོས་པར་མེ་བཙའ་ཁོ་ནས་བཅོས་ཚུལ་ནི། སྨིན་མའི་མཇུག་ནས་དབུས་དང་། མགོ་
ནས་ཀྱང་དབུས་སུ་ཚོན་གང་གཞལ་བའི་སྨིན་དབུས་དྲང་པོའི་རུས་པའི་གདོང་ནས་གསོ་བྱ་རང་གི་མཛུབ་མོའི་
ཚིགས་གསུམ་པ་བཞག་སྟེ་གྱེན་དུ་བསླང་བའི་མཛུབ་རྩེ་སླེབས་མཚམས་དང་། སྐྲ་སྦལ་ཅན་རྣམས་ཀྱི་སྨིན་
དབུས་ཀྱི་སྐྲ་མཚམས་ནས་གྱེན་དུ་ཚོན་གང་གཞལ་བ་དོན་གཅིག་པས། གནས་དེར་མནན་ན་མིག་འབྲས་ལ་
ཟུག་རྔུ་འབྱུང་བའི་དམིགས་ཡོད་པ་དེར་ལུག་ རིལ་ཙམ་གྱི་སྤྲ་བ་ཤིན་ཏུ་དམ་པའི་མེ་ཚུགས་གཅིག་བཞག་
གཡས་གཡོན་གཉིས་ཀར་བཞག་དགོས་སམ་གང་རུང་གཅིག་གིས་ཆོག་པ་གསོ་བྱའི་མིག་དང་བསྟུན། དེ་ནས་
མིག་གཡས་ལ་སྒལ་ཚིགས་དང་པོ་ནས་གཡས་སུ་འཕྲེད་དུ་མཛུབ་གང་། སོག་རྩེ་ཁ་སྤྲོད་ནས་སོག་པའི་ཕྱོགས་
སུ་ཚོན་གང་བཅལ་བའི་ཕན་ཚུན་འཕྲད་མཚམས་སམ། སྒལ་ཚིགས་ལྔ་པ་ནས་གཡས་སུ་སོར་བཞི་འཕྲེད་ལ་
འཇལ་བའི་མཚམས་སུ་མནན་པས་མིག་ལ་ཟུག་འབྱུང་བ་དེ་གཉིས་གང་སྙེད་དུ་སྨྲ་ཚུགས་ཆེ་བ་རེ་བཞག མིག་
གཡོན་པ་ལའང་དེ་དང་མཚུངས། འདི་ནི་སྔོན་ནས་ཆེར་མ་འགྲིབ་པ་གསལ་ཐུབ་ལ། འགྲིབ་བཞིན་པ་སླར་
མི་འགྲིབ་པའི་གསང་གཅོད་ཞལ་ཤེས་ཁོ་ན་ཡི་གེར་བཀོད་པའོ། ། ཞེས་གསུངས་པ་དང་། ཡང་སྡེ་སྲིད་
སངས་རྒྱས་རྒྱ་མཚོས་མཛད་པའི་མན་ངག་ལྷན་ཐབས་ལས། འགྲིབས་རིགས་དཔུང་པའི་འཛུམ་ནས་གྱེན་
སོར་ལྔ། ། བཅལ་བར་མནན་ན་མིག་ལ་ནད་འབྱུང་ས། ། རྐང་མཐིལ་སྨིན་དཀྱིལ་མཚོགས་མའི་སྡུད་སྒོ་
74



ནས། ། གཡས་གཡོན་སོར་དོའི་ས་ལ་གསེར་ཏེལ་གྱིས། ། བསྲེགས་ན་འགྲིབས་ཀུན་ལམ་ནས་ལྡོག་པ་
མཐོང་། ། ཞེས་གསུངས་པ་ལྟར་ལག་ལེན་མཛད་པར་བྱའོ། །
(འཇམ་དབྱངས་བསོད་ནམས་)
བསམ་གཞིགས།
༡ མིག་འགྲིབས་ནད་ལ་དབྱེ་བ་ག་ཚོད་ཡོད། དེ་གང་དང་གང་ཡིན།
༢ ཅི་འདྲ་ཞིག་ལ་མིག་ནད་ཕྱི་འགྲིབས་ཀྱི་ནད་ཟེར། ཕྱི་འགྲིབས་ཀྱི་ནད་ལ་དབྱེ་བ་དུ་ཡོད།
༣ མཚོ་གཉིས་འདྲེས་ཞེས་པའི་གོ་དོན་གང་ཡིན།
༩ མིག་ནད་བར་འགྲིབས་ཞེས་པའི་གོ་དོན་གང་ཡིན།
༥ མིག་ནད་ཕྱི་ནང་བར་འགྲིབས་གསུམ་གྱི་ནང་དཔྱད་མཆོག་ཐུར་མས་དབྱེ་དགོས་པའི་མིག་ནད་དེ་
གང་ཡིན།
༦ མིག་དབྱེར་འབྱེད་སྐབས་འདོད་པ་རྣམ་གསུམ་དང་མི་འདོད་པ་རྣམ་གསུམ་འབྱུང་ལ་དེ་གང་དང་
གང་ཡིན།
75



ལེའུ་གསུམ་པ། རྣ་བའི་ནད་གསོ་བ།
རྣ་བའི་དབང་པོ་འདི་ལ་ཕྱི་ངོས་ནས་བལྟས་ན་གཟུགས་དབྱིབས་གྲོ་གའི་འཛེར་བུ་གཅུས་པ་དང་འདྲ་
བར་མགོ་བོའི་གཞོགས་ངོས་སུ་ཆགས་ཡོད་པ་རེད། འདི་ནི་ཕྱི་རྣ་དང་། བར་རྣ། ནང་རྣ་བཅས་ཁག་
གསུམ་ལས་གྲུབ་ཡོད་ཅིང་། སྨན་དཔྱད་ཟླ་བའི་རྒྱལ་པོ་ལས། རྣ་བ་མཁལ་མའི་རྩ་དང་འབྲེལ། ། ལྤགས་
མིན་ཆུ་མིན་ཁྱད་པར་བྱས། ། རྣ་ལྷན་རུས་པས་ཁྱད་བྱས་ཏེ། ། ཆུ་བ་རུས་པ་ཀླད་རྒྱུར་འབྲེལ། ། ཞེས་པ་
སྟེ། རྣ་བའི་དབང་པོ་འདི་ནི་དོན་མཁལ་མ་དང་འབྲེལ་ཡོད་པར་མ་ཟད། ཀླད་པ་རྩའི་རྒྱ་མཚོ་ཆེན་མོ་དང་
འབྲེལ་ནས་སྒྲ་ཐོས་པར་བྱེད་པའང་ཤུགས་ཀྱིས་བསྟན་ཡོད་པ་རེད།
སྐད་སྒྲ་བརྒྱུད་བསྒྲགས་ཀྱི་སྔ་ཕྱིའི་གོ་རིམ་ནི། རྣ་ལམ་ཕྱི་མ་སྒྲ་དབང་རྔ་སྐྱེ་; སྒྲ་ལེན་རུས་ཆུང་
ནང་རྣའི་རྨེན་བུའི་གཤེར་ཁུ་གཡོ་འགུལ་-རྣ་བའི་དུང་འཁྱིལ་སྒྲ་ལེན་དབང་རྩ•ཀླད་པའི་རྒྱ་དར་གྱི་སྒྲ་
འཛིན་ལྟེ་བ་བཅས་རིམ་བཞིན་བརྒྱུད་ནས་ང་ཚོས་སྒྲ་སྐད་ཐོས་ཐུབ་པ་རེད།
གལ་ཏེ་ཕྱི་ནང་གི་རྐྱེན་ཅི་རིགས་ཀྱིས་ལུས་ཀྱི་འདུ་བ་འཁྲུགས་ཏེ་རྣ་བའི་ཕྱི་ནང་བར་གསུམ་གྱི་གནས་གང་
རུང་ལ་ནད་འགྱུར་བྱུང་ཚེ་སྒྲའི་ཐོས་ཤུགས་ཉམས་པའམ་ཚབས་ཆེ་ན་འོན་པར་གྱུར་ཏེ་འགྲོ་བ་མིའི་འཚོ་བ་སྤྱོད་
པར་འགལ་རྐྱེན་ཤུགས་རྐྱེན་ཐེབས་སྲིད་པར་མ་ཟད། ཚེ་སྲོག་ལའང་གནོད་སྐྱོན་འབྱུང་སྲིད་པ་ཞིག་རེད།
དེ་ཕྱིར་རྣ་བའི་ནད་ལ་ཡན་ལག་བརྒྱད་པའི་སྙིང་པོ་བསྡུས་པ་རུ་རྣ་ནད་ཉི་ཤུ་རྩ་ལྔའི་ཁོངས་སུ་བསྡུས་ནས་བསྟན་
པ་དང་། མན་ངག་རྒྱུད་དུ་རྣ་བའི་ནད་རིགས་ཁྱོན་བསྡོམས་བཅུ་རུ་དབྱེས་ནས་བསྟན་ཡོད་དེ། འདིར་ཡང་
རྒྱུད་དང་མཐུན་པར་རྣ་བའི་ནད་ལ་རྒྱུ་རྐྱེན་དང་། དབྱེ་བ། རྟགས། བཅོས་ཐབས་བཅས་རྣམ་པ་བཞིའི་
སྒོ་ནས་བཤད་པ་ཡིན་ནོ། །
དང་པོ། རྣ་ནད་སྤྱིའི་རྒྱུ་རྐྱེན།
རྒྱུ་རྐྱེན་ཟས་དང་སྤྱོད་ལམ་གདོན་སོགས་ཀྱིས། ། འདུ་བ་འཁྲུགས་ཏེ་རྣ་བའི་ནད་སྐྱེད་
འགྱུར། །
76



ཞེས་པ་སྟེ།རྣ་བའི་ནད་ཀྱི་རྒྱུ་རྐྱེན་གཞི་མཐུན་ནི་ཟས་དང་སྤྱོད་ལམ། གདོན་སོགས་མི་མཐུན་པའི་རྐྱེན་
དུ་མས་ལུས་ཀྱི་འདུ་བ་རླུང་མཁྲིས་བད་ཀན་སོགས་འཁྲུགས་པར་བྱས་ཏེ་རྣ་བའི་ནད་གང་ཡང་སྐྱེད་པར་བྱེད་པ་
ཡིན།
གཉིས་པ། རྣ་ནད་སྤྱིའི་དབྱེ་བ།
དབྱེ་བ་རྣ་བའི་ནད་དང་འོན་པ་གཉིས། ཞེས་པ་སྟེ། རྣ་བའི་ནད་ལ་སྤྱིའི་སྒོ་ནས་དབྱེ་བ་ཕྱེ་ན་
རྣམ་པ་གཉིས་ཡོད་ལ་དེ་ནི་རྣ་བའི་ནད་དང་། འོན་པ་གཉིས་ཡིན་ནོ། །
གསུམ་པ། རྣ་ནད་སྤྱིའི་རྟགས།
རྣ་ནད་གཟེར་འཁྱུག་དབུགས་བསྡམས་སྐད་ཆེན་གནོད། །（མན་ངག་ལྷན་ཐབས་ལས་
སོ》རྣ་ནད་ཀྱི་སྤྱིའི་རྟགས་སུ་རྣ་བའི་ནང་གཟེར་འཁྱུག་རྒྱག་པ་དང་
། དབུགས་བསྡམས་པ་དང་། སྐད་ཆེན་
འདོན་པ་སོགས་ཀྱིས་གནོད་པ་ཡིན། དེ་མིན་རྣ་བའི་ཐོས་ཤུགས་ཉམས་པའམ་འོན་པར་འགྱུར་བ། རྣ་བའི་
ནང་ནས་ཁྲག་རྣག་ཆུ་སེར་འཛག་པ་དང་། འུར་སྒྲ་སྒྲོག་པ་སོགས་ཀྱི་ནད་རྟགས་འབྱུང་བ་ཡིན་ནོ། །
བཞི་པ། རྣ་ནད་སྤྱིའི་བཅོས་ཐབས།
༡ སྨན་གྱིས་བཅོས་པ།
བཅོས་པའི་ཐབས་ལ་སྤྱི་དང་བྱེ་བྲག་གཉིས། ། རྣ་ནད་དབྱི་མོང་རྩ་བ་བསྡུས་ཁུ་
ལ། ། བཙན་དུག་རུ་རྟ་གླ་རྩི་ཨ་ག་རུ། ། ཞིབ་བཏགས་ཁུ་བས་རྣ་ནད་མ་ལུས་སེལ། ། ཡང་ན་
ལ་ཕུག་སྒོག་སྐྱ་རུ་རྟ་དང་། ། གླ་རྩིའི་ཁུ་བ་སྦྱར་བླུག་རྣ་ནད་སེལ། ། ཁོང་སྨན་གུར་ཀུམ་བཅུ་
གསུམ་བསྟེན་པ་འམ། །ཨ་གར་བརྒྱད་སྟེང་བྱི་ཏང་ག་བསྣན་པ། ། རླུང་ཁྲག་གང་ཤས་ཆེ་བ་
རིག་པས་དཔྱད། ། ཡང་ན་སྤང་རྩི་བཅུ་གཉིས་གུར་ཁྱུང་ཡང་། ། དེ་བཞིན་ཚ་གྲང་རིག་པས་
དཔྱད་དེ་བཏང་། །（མན་ངག་ལྷན་ཐབས་ལས་སོ) རྣ་ནད་སྤྱིའི་བཅོས་ཐབས་ནི། དབྱི་མོང་གི་རྩ་བ་
བསྡུསཁུར་བཙན་དུག་དང་། རུ་རྟ། ཨ་ག་རུ་རྣམས་ཞིབ་བཏགས་རྣ་ནང་བླུག་ན་རྣ་ནད་ཀུན་ལ་ཕན།
77



ཡང་ན་ལ་ཕུག སྒོག་སྐྱ། རུ་རྟ་རྣམས་གླ་རྩིའི་ཁུ་བར་སྦྱར་བ་བླུག་ལ། ཁོང་སྨན་གུར་ཀུམ་བཅུ་གསུམ་
བསྟེན་པའམ། ཨ་གར་བརྒྱད་སྟེང་བྱི་ཏང་ཀ་བསྣན་པ་རླུང་ཁྲག་གང་ཤས་ཆེ་བ་ལ་གཞིགས་ནས་གཏོང་བ་
དང་། ཡང་ན་སྤང་རྩི་བཅུ་གཉིས་དང་། གུར་ཁྱུང་། ཕན་པ་ཀུན་ལྡན། རྡོ་རྗེ་རབ་འཇོམས། ཨ་རུ་
བཅོ་བརྒྱད། སུག་སྨེལ་བཅུ་པ། སེ་འབྲུ་ཉི་དཀྱིལ། བསམ་འཕེལ་ནོར་བུ་སོགས་ཚ་གྲང་རིག་པས་དཔྱད་
དེ་གཏོང་དགོས།
༢ དཔྱད་ཀྱིས་བཅོས་པ།
རྣ་བའི་བུ་གའི་ཐད་དྲང་རྒྱབ་མདུན་བསྲེག ། དཔྲལ་རྩ་རྩེ་ཆུང་གང་འོས་གཏར་བ་
སོགས། ། ཁྲག་རླུང་གང་ཡིན་རྟགས་བསྟུན་སྤྱད་པས་ཆོག ། (མན་ངག་ལྷན་ཐབས་ལས་སོ)
དཔྱད་དུ་རྣ་བའི་བུ་གའི་ཐད་དྲང་རྒྱབ་མདུན་བསྲེག་པ་དང་། དཔྲལ་རྩ་དང་། རྩེ་ཆུང་། རྣ་རྒྱབ་ལྗོན་
ཤིང་སོགས་གང་འོས་གཏར། ཁྲག་དང་རླུང་གང་ཡིན་རྟགས་དང་བསྟུན་པས་ཆོག
༣ ཟས་དང་སྤྱོད་ལམ་གཉིས་ཀྱི་སྒོ་ནས་བཅོས་པ།
ཁ་ཟས་དྲོད་བསྟེན་སྤྱོད་ལམ་དྲག་ཤུལ་སྤང་། ། མཇུག་ཏུ་འབའ་སམ་སྨན་མར་བསྟེན་
བ་འམ། ། འབྲས་བུ་གསུམ་གྱི་མར་ཡང་གང་འོས་ཤེས། ། (མན་ངག་ལྷན་ཐབས་ལས་སོ་)བད་
རླུང་གྲང་ཤས་ཆེ་བའི་རྣ་ནད་ལ་བཟའ་བཏུང་དྲོད་བཅུད་ཀྱི་རིགས་བསྟེན་པ་དང་། ཁྲག་མཁྲིས་ཚ་བ་ཅན་གྱི་
རྣ་ནད་ལ་བསིལ་ཟས་བསྟེན་དགོས། སྤྱོད་ལམ་དྲག་ཤུལ་སྤང་། མཇུག་ཏུ་འབའ་སམ་སྨན་མར་རམ།
འབྲས་བུ་གསུམ་གྱི་སྨན་མར་གང་འོས་བསྟེན་དགོས། སྤྱིར་རྣ་ནད་ལ་མཁལ་བཅོས་བགྱིས་པས་འཐུས་
ཆེའོ། །
ས་བཅད་དང་པོ།
རྣ་བའི་ནད།
རྣ་བའི་ནད་ཅེས་པ་ནི་ཕྱི་ནང་གི་རྐྱེན་ཅི་རིགས་ཀྱིས་ལུས་ཀྱི་འདུ་བ་འཁྲུགས་ཏེ་རྣ་བའི་ཕྱི་ནང་བར་གསུམ་
གྱི་གནས་གང་རུང་ཞིག་ལ་ནད་འགྱུར་བྱུང་བའི་ནད་ཀྱི་མིང་ཡིན།
78



དང་པོ། རྒྱུ་རྐྱེན།
• ཆམ་པས་བཏབ་དང་ཆུ་ལ་རྩེ། ། རྣ་བ་བྲུད་པས་རླུང་འཁྲུགས་ཤིང་། ་། སྒྲ་ཡི་ལོག་
པའི་སྦྱོར་བ་དང་། ། ལྡང་བའི་རྒྱུ་གཞན་གྱིས་འཁྲུགས་ནས། ། རྣ་བའི་ནད་རྣམས་སྐྱེད་པར་
བྱེད། །(སྙིང་པོ་བསྡུས་པ་ལས་སོ》རྣ་བའི་ནད་ཀྱི་རྒྱུ་རྐྱེན་གཞི་མཐུན་ནི། ཆམ་པས་བཏབ་པ་སྟེ་གསོ་བ་
མ་བྱས་པ་དང་། ཆུ་ལ་རྐྱལ་ནས་རྣ་བའི་ནང་དུ་ཆུ་ཞུགས་ཏེ་ལེགས་པར་མ་ཕྱིན་པ་དང་། རྣ་བ་གཡའ་སྟེ་
བྲུད་པ་ལས་བུད་ཉེས་ཏེ་རླུང་འཁྲུགས་ནས་ནད་དུ་གྱུར་པ་དང་། སྒྲ་ཆེན་བསྒྲགས་པས་རྣ་དབང་གཞོམ་པར་
བྱེད་པ། གཞན་ཡང་རྣ་བ་འཁྲུགས་པར་གྱུར་པའི་རྒྱུ་བཟའ་བ་དང་། སྤྱོད་ལམ་ལོག་པར་བསྟེན་པ་སོགས་
ཀྱིས་ལུས་ཀྱི་འདུ་བ་རླུང་མཁྲིས་བད་ཀན་གསུམ་འཁྲུགས་ཏེ་རྣ་བའི་ནད་རྣམས་སྐྱེད་པར་བྱེད་དོ། །
གཉིས་པ། དབྱེ་བ།
ནད་ནི་རླུང་མཁྲིས་བད་ཀན་ཁྲག་དང་བཞི། །འདུས་གྱུར་རྣག་འཛག་འབྲུམ་ཐོར་འབྱུང་
བ་དྲུག།
ཅེས་པ་སྟེ། རྣ་བའི་ནད་ལ་ནང་གསེས་སུ་དབྱེ་ན་རླུང་ལས་གྱུར་པ་དང་
། མཁྲིས་པ་ལས་གྱུར་པ།
བད་ཀན་ལས་གྱུར་པ། ཁྲག་ལས་གྱུར་པ་བཅས་བཞི་དང་། འདུས་གྱུར་ལ་རྣག་འཛག་པ་དང་། འབྲུམ་
ཐོར་འབྱུང་བ་གཉིས་བཅས་རྣམ་པ་དྲུག་གོ །
གསུམ་པ། རྟགས།
ནད་ཀྱི་རྟགས་བསྟན་པ་ལ་ཡང་། རླུང་ལས་གྱུར་པ་དང་། མཁྲིས་པ་ལས་གྱུར་པ། ཁྲག་ལས་གྱུར་
པ། བད་ཀན་ལས་གྱུར་པ། འདུས་པ་ལས་གྱུར་པ་བཅས་ལྔའོ། །
༡ རླུང་ལས་གྱུར་པའི་རྟགས།
དེ་རྟགས་རྣ་ནད་རླུང་གྱུར་སྟོང་སྙམ་སེམས།
། ཟུག་ཆེ་གྲང་ན་མི་བདེ་གཞོགས་ཕྱེད་
79



ན། །
ཞེས་པ་སྟེ། རྣ་ནད་རླུང་གྱུར་གྱི་རྟགས་ནི། རྣ་བའི་ནང་སྟོང་སེང་ཡིན་སྙམ་སེམས་པ་དང་། ན་
ཟུག་ཆེ་ལ་གྲང་ན་མི་བདེ་བ། མགོ་བོའི་གཞོགས་ཕྱེད་ན་བ་སོགས་འབྱུང་བ་ཡིན་ནོ། །
མན་ངག་རིན་ཆེན་འབྱུང་གནས་ལས། རླུང་གི་རྣ་ནད་གཟེར་ལ་ཀུ་ཅོ་མང་། ། རྣ་སྦུབས་སྣུམ་མེད་
སྐྱ་བོ་དུལ་དུལ་ཡོང་། ། ཞེས་དང་། ཀོང་སྤྲུལ་ཟིན་ཏིག་གཅེས་བསྡུས་ལས། རྣ་སྐྱུག་སྐྱ་སེང་འུར་སྒྲ་ཅན་
རླུང་ཡིན། ཞེས་གསུངས་པ་ལྟར་བརྟག་པར་བྱའོ། །
༢ མཁྲིས་གྱུར་གྱི་རྟགས།
མཁྲིས་གྱུར་ཚ་བཅས་ཟུག་ཆེ་མགོ་བོ་ན། ། ཆུ་སེར་མྱུར་འཛག་གང་རེག་འབྲུམ་ཐོར་
རྣག །
ཅེས་པ་སྟེ། རྣ་ནད་མཁྲིས་གྱུར་གྱི་རྟགས་ནི། རྣ་བར་ཚ་བ་དང་བཅས་ན་ཟུག་ཆེ་ལ་མགོ་བོ་ན་བ
དང་། རྣ་བ་ནས་ཆུ་སེར་མྱུར་དུ་འཛག་ལ་ཆུ་སེར་དེ་གང་དུ་རེག་པའི་སར་འབྲུམ་ཐོར་དོན་ནས་རྣག་འབྱུང་
བའོ། །
༣ ཁྲག་གྱུར་གྱི་རྟགས།
རྣ་བ་ནང་འགྲམས་ཁྲག་གྱུར་ལྕི་ཟུག་ཆེ། ། ཞེས་པ་སྟེ། རྣ་བའི་ནང་འགྲམས་ཁྲག་ལས་གྱུར་པ་
ནི་མགོ་བོ་ལྕི་ལ་ཟུག་ཆེ་བ་དང་། དྲོད་རིགས་གནོད་ཅིང་གྲང་ན་བདེ་བར་ཚོར།
མན་ངག་ལྷན་ཐབས་ལས། ཁྲག་གྱུར་ཟུག་ཆེ་དྲོད་གནོད་གྲང་ན་བདེ། ། ཞེས་པ་ལྟར་རོ། །
༩ བད་ཀན་ལས་གྱུར་པའི་རྟགས།
བད་ཀན་ལས་གྱུར་མགོ་དང་འགྲམ་པ་ལྕི། ། ཟུག་ཆུང་གཡའ་སྐྲངས་རྙིངས་ནས་རྣག་སྐམ་
འཛག །
ཅེས་པ་སྟེ། བད་ཀན་ལས་གྱུར་པའི་ རྟགས་ནི། མགོ་དང་འགྲམ་པ་ལྕི་ལ་ཟུག་ཆུང་བ་དང་།
གཡའ་བ་སྟེ་ཟ་འཕྲུག་བྱེད་ཅིང་། སྐྲངས་ལ་རྙིངས་ནས་རྣག་སྐམ་པོ་འཛག་པའོ། །
མན་ངག་རིན་ཆེན་འབྱུང་གནས་ལས། བད་ཀན་རྣ་བ་ཟུག་གཟེར་མེད་པར་འཐིབས། ། རྣ་སྤབས་
སྣུམ་བག་མེད་ཅིང་གཅིན་བོར་འོང་
། ། ཞེས་པ་ལྟར་བརྟག་པར་བྱའོ། །
80



གསལ་བཤད། འདུས་གྱུར་རྣག་འཛག་གི་ནད་གཤམ་དུ་ས་བཅད་བཀོད་ནས་འཆད་ཡོད་པས་དེར་
གཟིགས་ཤིག
བཞི་པ། བཅོས་ཐབས།
རྣ་བའི་ནད་ཀྱི་བཅོས་ཐབས་བསྟན་པ་ལ་ཡང་། རླུང་གྱུར་གྱི་བཅོས་ཐབས་དང་། མཁྲིས་གྱུར་གྱི་
བཅོས་ཐབས། ཁྲག་གྱུར་གྱི་བཅོས་ཐབས། བད་གྱུར་གྱི་བཅོས་ཐབས། འདུས་གྱུར་གྱི་བཅོས་ཐབས་
བཅས་ལྔའོ། །
༡ རླུད་གྱུར་གྱི་བཅོས་ཐབས།
（༡） དཔྱད་ཀྱིས་བཅོས་པ།
གསོ་ཐབས་རླུང་གྱུར་སྣུམ་ལྡན་དྲོད་དུགས་བྱ། །
ཞེས་པ་སྟེ། རྣ་ནད་རླུང་ལས་གྱུར་པ་ལ་དཔྱད་ནི་རས་སམ་ཡང་ན་གོ་སྙོད་སྣུམ་ལྡན་མེས་བསྲོས་ཏེ་རྣ་
བའི་ཕྱི་ནང་ལ་དྲོད་དུགས་བྱའོ། །
（༢）སྨན་གྱིས་བཅོས་པ།
སྒོག་སྐྱ་བཅའ་སྒ་ཤིང་ཀུན་མར་སྦྱར་བཏང་། ། ལ་ཕུག་སྐམ་པོ་ཆང་དུ་བཙོས་བྱས་ལ། །
བརྡུངས་བཙིར་ཁུ་བ་རྒྱམ་ཚྭ་དྲོ་འཇམ་བླུག ། ཡང་ན་སྒྲོན་ཤིང་སྡོང་བསྲེགས་སྣུམ་སྒྱུར་རམ། །
རྒྱམ་ཚྭ་རུ་རྟ་ར་ཐུག་ཆུ་སྦྱར་བླུག ། དེ་ལ་སྐྱེད་ཆུང་འབའ་སམ་སྨན་མར་སྦྱར། །
ཞེས་པ་སྟེ། རྣ་ནད་རླུང་གྱུར་ལ་སྨན་སྒོག་སྐྱ་དང་བཅའ་སྒ་ཤིང་ཀུན་མར་དང་སྦྱར་བ་བཏང་བ་དང་།
ལ་ཕུག་སྐམ་པོ་ཆང་དུ་བཙོས་བྱས་ལ། དེ་བརྡུངས་ལ་བཙིར་བའི་ཁུ་བར་རྒྱམ་ཚྭ་བཏབ་པའི་དྲོད་འཇམ་དེ་རྣ་
བར་བླུགས་པ་དང་། ཡང་ན་སྒྲོན་ཤིང་གི་སྡོང་པོ་མེར་བསྲེགས་པའི་ཚེ་སྣུམ་ལྟ་བུའི་ཚི་བ་དོན་པ་དེ་དང་བསྲེག་
ཐལ་གཉིས་སྒྱུར་རམ། རྒྱམ་ཚྭ་དང་རུ་རྟ་གཉིས་ར་ཐུག་གི་ཆུ་ལ་སྦྱར་བ་བླུགས། དེ་རྣམས་ལ་སྐྱེད་ཆུང་ན་
འབའ་སམ་ཀྱི་སྨན་མར་ཕྱི་རྒྱུད་ལྟར་སྦྱར་བ་ཟ་བར་བྱ། ཁོང་དུ་སྨན་ཨ་གར་སོ་ལྔ། བདུད་རྩི་བཅུ་གསུམ།
ཤིང་ཀུན་ཉེར་ལྔ་སོགས་ནད་རྟགས་དང་བསྟུན་ནས་གཏང་བར་བྱ། གསོ་རིག་ཟིན་ཏིག་གཅེས་བསྡུས་ལས།
རྣ་སྐྱག་སྐྱ་སེང་འུར་སྒྲ་ཅན་རླུང་ཡིན་པས། ཤིང་ཀུན་ཉེར་ལྔའི་ཕྱེ་མ་རས་ཐུམ་མར་ཁུར་བཙོས་པ་བཙིར་
བའམ་ཡང་ན་ཐོག་མ་ནས་ཨུག་ཆོས་བཅུ་པའི་ཕྱེ་མ་རས་ཐུམ་མར་བཙོས་བླུགས་ནས་རྣ་ཁུང་དགག་ཅེས་གསུངས་
81



པ་ལྟར་བཅོས་པར་བྱའོ། །
（༣) ཟས་དང་སྤྱོད་ལམ་གྱིས་བཅོས་པ།
རྣནད་རླུང་གྱུར་ལ་ཞུན་མར་དང་བྱ་ཤ་སོགས་དྲོད་བཅུད་ལྡན་པའི་ཟས་སྐོམ་རིགས་བསྟེན་པ་དང་།
སྤྱོད་ལམ་དྲོ་བར་བྱ་ཞིང་རྣ་བར་རླུང་བསེར་བུས་མི་གཙེ་བར་བྱའོ། །
༢ མཁྲིས་གྱུར་གྱི་བཅོས་ཐབས།
（༡） ཟས་དང་སྨན་ཀྱི་སྒོ་ནས་བཅོས་པ།
མཁྲིས་གྱུར་ཀ་ར་མར་དང་བཅས་པ་བཟའ། ། དེ་འོག་བསིལ་བའི་འཁྲུས་བཏང་མངར་
བས་དགང་། ། རུ་རྟ་ཨ་རུའི་ཐང་བཏང་རྣ་བར་བླུག །
ཅེས་པ་སྟེ། རྣ་ནད་མཁྲིས་གྱུར་ལ་ཀ་ར་མར་གསར་དང་བཅས་པ་བཟའ། དེ་འོག་བསིལ་བའི་ཁྲུས་
ཞེས་པ་ཁ་ཆེ་དང་། ཙན་དན་དཀར་པོ། བོང་ང་དཀར་པོ། གསེར་གྱི་མེ་ཏོག་བཅས་བགྲུངས་པའི་ཆུས་
འཁྲུས་བཏང་ཞིང་། མངར་བས་དགང་པ་ནི་ཤིང་མངར་དང་
། རྒུན་འབྲུམ། འོ་མ་གསུམ་སྦྱར་བས་རྣ་
ཁུང་དགང་བར་བྱ། ཡང་ན་རུ་རྟ་དང་ཨ་རུའི་ཐང་བཏང་ཞིང་རྣ་བར་ཡང་བླུགས། ཁོང་དུ་སྨན་ཞི་གསེར་
དང་། གར་ནག་བཅོ་ལྔ། སྤང་རྩི་བཅུ་གཉིས་སོགས་གཏང་བར་བྱའོ། །
（3) དཔྱད་དང་སྤྱོད་ལམ་གྱི་སྒོ་ནས་བཅོས་པ།
དཔྱད་དུ་ཚ་དྲོད་ཆེ་ན་བསིལ་དུགས་རྒྱག་པ་དང་
། རྣ་བའི་ལྗོན་ཤིང་ལ་ཁྲག་ཉུང་ཙམ་གཏར་བར་བྱ།
སྤྱོད་ལམ་དྲག་ཤུལ་གྱི་ལས་སྤང་ལ་བསིལ་བའི་གནས་སུ་ངལ་གསོ་བྱེད་དགོས་སོ། །
༣ ཁྲག་གྱུར་གྱི་བཅོས་ཐབས།
(༡) སྨན་དང་དཔྱད་ཀྱི་སྒོ་ནས་བཅོས་པ།
ཁྲག་གྱུར་དེ་བཞིན་ཁྱད་པར་གང་ཉེ་གཏར།
ཞེས་པ་སྟེ། རྣ་ནད་ཁྲག་གྱུར་ལ་ཁོང་དུ་སྨན་མ་ནུ་བཞི་ཐང་དང་། སྐྱུ་རུ་ཉེར་ལྔ། སྤང་རྩི་བཅུ་
གཉིས། གུར་ཁྱུང་། ཨ་རུ་བཅོ་བརྒྱད་སོགས་གཏོང་བ་དང་། ཡང་ན་རུ་རྟ་དང་ཨ་རུའི་ཐང་བཏང་ཞིང་།
རྣ་བར་ཡང་བླུགས་རྗེས་རྣ་རྒྱབ་ལྗོན་ཤིང་ངམ་ཝ་རྩ་དེ་གཡས་གཡོན་ཕྱི་ནང་གང་ཉེར་གཏར་བར་བྱའོ། །
（༢) ཟས་དང་སྤྱོད་ལམ་གྱི་སྒོ་ནས་བཅོས་པ།
ཁྲག་གྱུར་རྣ་ནད་ལ་ཟས་སྐོམ་ཚྭ་སྡོར་མེད་པའི་ཐུག་པ་སླ་མོ་བསྟེན་པ་དང་། ཡང་ན་ཤིང་ཐོག་དང་སྔོ་
82



ཚོད་སོགས་གསར་བཅུད་རིགས་བསྟེན་དགོས། ཇ་གར་པོ་དང་། ཆང་རག་སོགས་ཚྭ་སྐྱུར་རིགས་འཛེམ་
པར་བྱའོ། ། སྤྱོད་ལམ་དུས་རྒྱུན་རྔུལ་ཆུ་མི་ཐོན་ཙམ་རྩོལ་བཅག་བྱ་ཞིང་འཁྲུགས་ལས་སོགས་སྤང་བར་
བྱའོ། །
༩ བད་ཀན་ལས་གྱུར་པའི་བཅོས་ཐབས།
（༡) སྨན་དང་དཔྱད་ཀྱི་སྒོ་ནས་བཅོས་པ།
བད་ཀན་པི་པི་ལིང་དང་མར་བསྐོལ་བླུག ། དེ་རྗེས་སྐྱུགས་བྱ་སྒོག་སྐྱ་ལ་ཕུག་དང་། ། སྒེ་
གཤེར་ཁུ་བ་གང་རུང་རྣ་བར་ལྡག །
ཅེས་པ་སྟེ། རྣ་ནད་བད་ཀན་ལས་གྱུར་པ་ལ། པི་པི་ལིང་དང་མར་སྦྱར་བ་བསྐོལ་བ་
་བ་ལྡུགས། དེ་
རྗེས་ཕྱི་རྒྱུད་ལྟར་གྱི་སྐྱུགས་བྱ་བ་དང༌། སྒོག་སྐྱ། ལ་ཕུག སྒེ་གཤེར་གསུམ་གང་རུང་གི་ཁུ་བ་རྣ་བར་
ལྕགས་པར་བྱ། དཔྱད་དུ་རྣ་བར་ཧོར་གྱི་མེ་བཙའ་འཇོག་པ་དང་དྲོད་དུགས་རྒྱག་པ་སོགས་ཀྱི་ཐབས་ཤེས་ལ་
བརྟེན་ནས་བཅོས་པར་བྱའོ། །
མན་ངག་རིན་ཆེན་འབྱུང་གནས་ལས། བད་གྱུར་རྣ་བ་ཟུག་མེད་འཐིབས་པ་ལ། ། སྐྱུགས་ཀྱིས་
དྲངས་རྗེས་ད་ལི་བདུན་པ་བསྟེན། ། མཁལ་མའི་གསང་དང་ཚིགས་པ་བཅུ་གསུམ་བསྲེག ཅེས་གསུངས་པ་
ལྟར་བསྟེན་པར་བྱའོ། །
(3)ཟས་དང་སྤྱོད་ལམ་གྱི་སྒོ་ནས་བཅོས་པ།
རྣ་ནད་བད་ཀན་ལས་གྱུར་པ་ལ་ཟས་ཉ་ཤ་དང་། ལུག་ཤ་གསར་པ། ཟན་དྲོན་སོགས་བསྟེན་པར་བྱ་
བ་དང་། སྤྱོད་ལམ་ཉིན་གཉིད་མི་ལོག་ཅིང་དྲོ་བའི་གནས་སུ་རྩོལ་བཅག་རན་ཙམ་བྱའོ། །
ས་བཅད་གཉིས་པ། རྣ་ནད་རྣག་འཛག
རྣ་ནད་རྣག་འཛག་ཟེར་བ་ནི། ལུས་ཀྱི་འདུ་བ་འཁྲུགས་ཏེ་ཕལ་ཆེར་བར་རྣའི་གནས་སུ་ནད་འགྱུར་
བྱུང་ནས་དུས་རྒྱུན་རྣག་འབྱམས་པ་དང་། མཐར་རྣ་བ་འོན་སྲིད་པའི་ནད་ཅིག་རེད།
83



དང་པོ། རྒྱུ་རྐྱེན།
ནད་འདིའི་རྒྱུ་རྐྱེན་གཞི་མཐུན་ནི་ཟས་སྤྱོད་ལོག་པ་དང་། སྒྲ་དབང་རྔ་སྐྱེ་ལ་མཚོན་སོགས་ཕྱི་རྐྱེན་གྱིས་
རྨས་སྐྱོན་ཕོག་པ་དང་། གྲེ་བ་སོགས་ལ་གཉན་ཚད་བྱུང་སྐབས་དེའི་ནད་དུག་འབུ་ཕྲ་རྣམས་རྣ་གེའི་སྦུ་གུ་
བརྒྱུད་རྔ་ཁང་ནང་འཛུལ་ཏེ་བར་རྣར་གཉན་ཚད་བྱེར་བ། མདོར་ན་མང་ཆེ་བ་ནི་བར་རྣར་གཉན་ཁ་རྒྱས་
པའི་ནད་དེ་དུས་ཐོག་ཏུ་སྨན་བཅོས་བྱེད་མ་ཐུབ་པའི་རྐྱེན་གྱིས་སློང་གི་ཡོད་པ་རེད།
གཉིས་པ།
ནད་རྟགས།
འདུས་གྱུར་ཀུན་གྱི་རྟགས་ལྡན་སྒྲ་མི་ཐོས། ། རྣག་མདོག་སྐ་སླ་མ་ངེས་རྒྱུན་དུ་འཛག །
ཅེས་པ་སྟེ། ནད་འདི་འདུས་པ་ལས་གྱུར་པ་ཡིན་ཏེ། ཁྲག་མཁྲིས་ཚ་བ་ཤས་ཆེ་བའི་རྟགས་སུ་རྣ་བར་
ཚ་དྲོད་རྒྱུག་པ་དང་། གཟེར་ཟུག་ཆེ་བ། ཁྲག་དང་ཆུ་སེར་འཛག་པ། སྒྲའི་ཐོས་ཤུགས་ཉམས་ཞན་དུ་
གྱུར་པའོ། །
བད་རླུང་གྲང་བ་ཤས་ཆེ་བའི་དུས་སུ་རྣ་བ་འུར་ཞིང་ཟ་འཕྲུག་བྱེད་པ། ན་ཟུག་ཆུང་ཞིང་། རྣག་
མདོག་སྐ་སླ་མ་ངེས་པར་དུས་རྒྱུན་དུ་འཛག་པ་དང་རྣ་བ་འོན་པ་ལྟ་བུ་ཉིད་དུ་གྱུར་པ་སོགས་ཀྱི་མངོན་ཚུལ་ཡོད།
སྒྲ་དབང་རྔ་སྐྱིར་བརྟག་ཞིབ་བྱེད་སྐབས་དམར་སྐྲངས་ཆགས་པ་དང་། ཡང་ན་རལ་རྡོལ་བྱུང་ནས་བུ་
ག་ཡོད་པ་སོགས་གསལ་པོར་མཐོང་ཐུབ་བོ། །
སྙིང་པོ་བསྡུས་པ་ལས། ནད་གཞི་འདུས་པས་གཟེར་བ་དང་
། ། སྐྲངས་བཅས་རིམས་འདེབས་མི་
བཟོད་ན། ། རེས་ཀྱིས་གྲང་དང་དྲི་བ་འདོད། ། འོན་པ་ལྟ་བུ་ཉིད་དུ་གྱུར། ། སྨིན་ནས་རྣག་ནི་དཀར་
དང་ནག ། དམར་དང་སྐ་བ་འཛག་པར་འགྱུར། ། ཞེས་པ་ལྟར་བརྟག་པར་བྱའོ། །
གསུམ་པ། བླ་གཉན་ནད།
གོང་གསལ་ནད་རྟགས་དང་ཆབས་ཅིག་ཏུ་ད་དུང་མགོ་བོར་གཟེར་ཟུག་དྲག་པོ་གཏོང་བ་དང༌། ཚ་
དྲོད་རྒྱས་པ། སྐྱུགས་མེར་ལངས་པ། སྐྱུགས་པ་ཤོར་བ་སོགས་ཀྱི་མངོན་ཚུལ་བྱུང་ན་དེ་ནི་རྣ་ནད་འདི་ཀླད་
84



པར་མཆེད་ནས་ཀླད་སྐྱིའི་གཉན་ཚད་དང་ཀླད་པའི་རྣག་སྐྲངས་སོགས་ཀྱི་བླ་གཉན་ནད་ཁྲིད་པ་ཡིན་པས་མྱུར་
བཅོས་བྱ་རྒྱུ་གལ་ཆེན་གདམས་སོ། །
བཞི་པ། བཅོས་ཐབས།
༡ སྨན་དང་དཔྱད་ཀྱི་སྒོ་ནས་བཅོས་མ།
རྣག་འཛག་རེད་སྦྱང་སྨན་བསྐུས་བལ་ཡེས་ཕྱི། ། ཡང་ན་སྣུམ་འཆོས་རྗེས་ལ་རྣ་བ་སྦྱང་། །
རུ་རྟ་ལ་ཕུག་བྱང་བ་རྒྱ་ཚ་དང་། ། སྒེ་གཤེར་ཞིབ་བཏགས་དར་ཚགས་ལ་བཏོན་ལ། ། འབྲུ་
མར་སྦྱར་ཏེ་འཇ
འཇམ་ཙམ་སྲོས་ལ་མནན། ། ལངས་ནས་ཁྱི་བལ་ཡེ་འུས་རྣ་བར་གཏིགས།
བལ་བག་ཟན་རས་གསར་ལེགས་པར་བགས། ། རྣ་བ་ཟབས་ཀྱིས་དྲངས་པས་ནད་ཀུན་སྦྱོང་། །
རྣག་འཛག་པ་དང་རྣ་སྤབས་འགགས་པ་སེལ། ། ཡང་ན་རྒྱ་ཚྭ་ཤུ་དག་གསེར་ཕུད་བུ། ། སྒོག་སྐྱ་
རུ་རྟ་ཆ་མཉམ་ཞིབ་བཏགས་ལ། ། བལ་དྲིལ་སྒྲོག་ཆུར་བཅུག་བཙུར་ཁུ་བ་བླུག ། ཞག་གསུམ་
ལོན་ནས་སྦུབས་མས་དྲང་བར་བྱ། ། འབྲུམ་ཐོར་སྐྱོང་བུས་བཞར་རྗེས་པི་པི་ལིང་། ། རྒྱམ་ཚྭ་
ལྡོང་རོས་ཉེ་ཤིང་ཙི་ཏྲ་ཀ ། དན་ད་སྦྲང་མར་སྦྱར་བའི་རེང་བུ་གཞུག །
ཅེས་པ་སྟེ། འདུས་གྱུར་གྱི་རྣག་འཛག་ལ། རེད་པ་སྦྱང་ཞེས་སྨན་ཤིང་མངར་དང་། པ་ཏོ་ལ།
དུར་བྱིད། དན་ད། ཡང་བ། སྐྱེར་ཤུན། རུ་རྟ་བཅས་སྦྱར་བ་རྣ་བར་བསྐུས་ལ་དར་ཅིག་བཞག་རྗེས་
བལ་ཡེས་ཕྱི། ཡང་ན་སྣུམ་འཆོས་བྱས་པའི་རྗེས་ལ་རྣ་བ་སྦྱང་པ་ལ། རུ་རྟ་དང་། ལ་ཕུག བྱང་པ།
རྒྱ་ཚྭ། སྒེ་གཤེར་བཅས་ཞིབ་པར་བཏགས་ལ་དར་ཚགས་ལ་བཏོན་ལ། འབྲུ་མར་དང་སྦྱར་ཏེ་དྲོ་འཇམ་ཙམ་
བསྲོས་ལ་དྲོ་བའི་སར་ཁེབས་སོགས་ཀྱིས་མནན་ལ་བསྙལ། ལང་
ངས་ནས་ལྦུ་བ་ཆིར་ཆིར་བྱུང་བ་དང་། ཁྱིའི་
བལ་ཤིང་བུར་དཀྲིས་པའི་ཡེ་འུས་རྣ་བར་གཏིགས། དེ་རྗེས་ཁྱི་བལ་གྱིས་བཀག་པའི་སྟེང་དུ། བག་ཟན་རས་
གསར་སོགས་གང་ཡང་རུང་བས་ལེགས་པར་བགག་ལ་བྱ་རྫོགས་སྐད་ཅིག་གྲངས་བརྒྱའི་བར་དུ་ཞག་གསུམ་གྱི་
བར་རེ་བསྟེན་ལ། རྣ་བར་རྔབས་རྭ་བཙུགས་པས་དྲངས་ན་རྣ་བའི་རྣག་སོགས་ནད་ཀུན་སྦྱོང་ཞིང་། རྣག་
འཛག་པ་དང་རྣ་སྤབས་ཀྱིས་འགགས་པ་སེལ་ལོ། ཡང་ན་རྒྱ་ཚྭ་དང་། ཤུ་དག
ཤུ་དག གསེར་གྱི་ཕུད་པུ།
སྒོག་སྐྱ། རུ་རྟ་བཅས་ཆ་མཉམ་ཞིབ་པར་བཏགས་ནས་བལ་གྱིས་དྲིལ་ཏེ་སོག་ཆུར་བཅུག་པ་བཙིར་བའི་ཁུ་བ་
བླུགས་ལ་ཁྱི་བལ་གྱི་ཡེ་ཤུས་བགག་ཅིང་། ཞག་གསུམ་ལོན་ནས་སྨྱུག་སྦུབས་སོགས་ཀྱི་སྦུབས་མས་དྲང་བར་
བྱའོ། །འདུས་གྱུར་གྱི་འབྲུམ་ཐོར་བྱུང་ན་ཀློང་བུས་བཞར་རྗེས་པི་པི་ལིང་དང་
། རྒྱམ་ཚྭ། ལྡོང་རོས།
85



ཉེ་ཤིང་། ཙི་ཏྲ་ཀ དནྡ་བཅས་སྦྲང་རྩི་དང་མར་བཅས་སྦྱར་བའི་རེང་བུ་རྣ་ནང་གཞུག་པར་བྱའོ། །
ཁོང་དུ་སྨན་གུར་ཁྱུང་དང་། རྡོ་རྗེ་རབ་འཇོམས། གུར་ཀུམ་བཅུ་གསུམ། སྤང་ཁྲག་བཅུ་གཉིས་
སོགས་ནད་རྟགས་དང་བསྟུན་ནས་གཏང་བར་བྱའོ། །
མན་ངག་ལྷན་ཐབས་ལས། རྣ་བར་རྣག་བྱུང་ཟགས་ཐལ་སྦྱོར་བ་ཡང་། ། ཨུག་ཆོས་ལྔ་བ་ལ་སོགས་
སྟེང་དུ་བསྣན། ། ཁོང་སྨན་སུག་སྨེལ་བཅུ་སྟེང་ཟངས་ཐལ་དང་། ། བསེ་རུ་བསྣན་པ་བསྟེན་པས་རྣག་སྐེམ་
བྱེད། ། ཅེས་པ་ལྟར་བསྟེན་པར་བྱའོ། །
༢ ཟས་དད་སྤྱོད་ལམ་གྱི་སྒོ་ནས་བཅོས་པ།
རྣནད་རྣག་འཛག་ལ་ཟས་སྐོམ་ཉ་ཤ་དང་། རི་དྭགས་ཀྱི་ཤ་གསར་བ་སོགས་གསར་བཅུད་རིགས་
བསྟེན་པ་དང་། ཆང་རག་སོགས་རོ་ཚ་སྐྱུར་རིགས་སྤང་བར་བྱའོ། ། སྤྱོད་ལམ་རྣ་བར་རླུང་བསེར་བུ་དང་
།
ཐལ་རྡུལ་སོགས་མི་འཆོར་བར་བྱ་ཞིང་། དྲོ་གྲང་སྙོམས་པའི་གནས་སུ་ལུས་སེམས་མི་འཁྲུགས་པར་བྱའོ། །
ལྔ་པ། སྔོན་འགོག
ཆམ་པ་རིམས་ཚད་ཀྱི་ནད་ཕོག་སྐབས་དུས་ཐོག་ཏུ་སྨན་བཅོས་བྱེད་དགོས་པ་དང་། བར་སྣར་གཉན་
ཁ་རྒྱས་སྐབས་ལུག་ཤ་དང་ཆང་རག་སོགས་གཏོང་རྒྱུ་མེད་པ། ཇ་སྐྱིར་ཕྱི་རྐྱེན་གྱིས་རྨས་སྐྱོན་ཡོང་བ་དང་།
ཆུ་རྐྱལ་རྒྱག་པ། རྣ་བར་ཆུ་བཙོག་པ་འཛུལ་བ་སོགས་སྔོན་འགོག་བྱེད་དགོས།
ས་བཅད་གསུམ་པ།
འོན་པ།
འོན་པ་ནི་ཕྱི་ནང་གི་རྐྱེན་ཅི་རིགས་ཀྱིས་ལུས་ཀྱི་འདུ་བ་འཁྲུགས་ཏེ་རྣ་བའི་དབང་པོས་སྒྲ་མི་ཚོར་བར་གྱུར་
པའི་ནད་ལ་ཟེར།
དང་པོ། རྒྱུ་རྐྱེན།
སྙིང་པོ་བསྡུས་ པ་ ལས།
སྒྲ་ཐོས་རྩར་ནི་རླུང་ཞུགས་པ། ། རྒྱུ་མེད་པར་ནི་སྣ་ཚོགས་
86



པའི། ། སྒྲ་ནི་ཡང་དང་ཡང་དུ་ཐོས། ། དེ་ནི་རྣ་བའི་སྒྲ་ཞེས་བྱ། ། རླུང་ནི་བད་ཀན་དང་
འདྲེས་པའི། ། རྣ་སྒྲ་ཡལ་བར་བོར་ན་ནི། - ། སྐད་གསང་མཐོན་པོར་སྨྲས་པ་ཐོས། ། རིམ་
གྱིས་འོན་པ་ཉིད་དུ་གྱུར། །
ཅེས་པ་སྟེ། རླུང་འཁྲུགས་ནས་སྒྲ་ལེན་དབང་རྩར་གནོད་སྐྱོན་ཤོར་བ་དང་། རྣ་བར་རྨས་སྐྱོན་ཤོར་
བའམ་སྒྲ་ཆེན་པོ་བསྒྲགས་པ་སོགས་ཀྱིས་སྒྲ་དབང་རྔ་སྐྱི་རལ་རྡོལ་ཆགས་པ། རྒྱས་པ་རླུང་གི་རང་བཞིན་ཅན་
ལ་རླུང་ནད་ལྡང་བ། སྨན་རྫས་རིགས་མ་འཕྲོད་པ། གཉན་རིམས་ཀྱི་ནད། མཁལ་མར་ནད་སྐྱོན་ཤོར་བ་
སོགས་པའི་རྐྱེན་གྱིས་རྣ་བ་འོན་སྲིད་པ་རེད།
གཉིས་པ། དབྱེ་བ།
འོན་པ་སྒྲ་བཅས་འོན་དང་རྣ་སྤབས་འགགས། སྐམ་འོན་མ་རླུང་བུ་ལ་ཤོར་བ་བཞི། །
ཞེས་པ་སྟེ། རྣ་བ་འོན་པ་ལ་ནི་སྒྲ་དང་བཅས་ཏེ་འོན་པ་དང༌། རྣ་སྤུབས་ཀྱིས་འགགས་ནསའོན་པ་
གང་ཡང་མེད་པར་སྐམ་འོན། མརླུང་བུ་ལ་ཤོར་ནས་འོན་པ་སྟེ་རྣམ་པ་བཞི་མཆིས་སོ། །
གསུམ་པ།
སོ་སོའི་ནད་རྟགས།
༡ འོན་པ་སྒྱུ་བཅས་ཀྱི་རྟགས།
འོན་པ་སྒྲ་བཅས་ཆུ་བཤང་རྔ་སྒྲ་ཐོས། །
ཞེས་པ་སྟེ། འོན་པ་སྒྲ་བཅས་ཀྱི་རྟགས་ནི་རྣ་བར་ཆུའི་བཤང་སྒྲ་དང་རྔ་སྒྲ་སོགས་སྒྲ་གཞན་སྣ་ཚོགས་
མེད་བཞིན་དུ་འཁྲུལ་སྣང་དབང་གིས་ཐོས་ཤིང་སྒྲ་དངོས་དེ་མི་གོ་བར་འོན་པ།
༢ རྣ་སྤབས་ཀྱིས་འགགས་པའི་རྟགས།
རྣ་སྤབས་འགགས་ན་རྣ་བ་ཁེངས་འཐིབས་ལྕི། །
ཞེས་པ་སྟེ། རྣ་སྤབས་ཀྱིས་འགགས་པ་ཟེར་བ་ནི་རྣ་བའི་བུ་གའི་གཤེར་རྨེན་ལས་ཟགས་དོན་བྱས་པའི་
སྣུམ་ཅན་རྣ་སྤུབས་གོང་བུར་བསྒྲིལ་བ་དང་གསོག་འཕེལ་བྱུང་སྟེ། དེས་ཚད་གཞི་མི་འདྲ་བའི་ཐོག་ནས་རྣ་བ་
འགགས་པའི་ནད་སྐྱེད་སྲིད་པ་རེད། ནད་འདིའི་རྟགས་ལ་རྣ་བ་ཁེངས་ཤིང་འཐིབས་ལ་ལྕི་སྙམ་བྱེད་པ་དང་།
87



སྒྲའི་ཐོས་ཤུགས་ཉམས་ཞན་དུ་གྱུར་པ། རྣ་བ་འུར་བ། ངོ་གདོང་འཁྲུད་པ་འམ་ཆུ་རྐྱལ་རྒྱག་སྐབས་རྣ་ནང་
དུ་ཆུ་སོང་ན་རྣ་སྤབས་ཆུས་སྐྲངས་ནས་ཇེ་ཆེར་སོང་སྟེ་རྣ་བུག་ནང་ལ་སྦོས་གཟེར་རྒྱུག་པ་སོགས་ཀྱི་མངོན་ཚུལ་
ཡོད་པ་རེད། བརྟག་དཔྱད་བྱེད་སྐབས་སྨྱུག་ནག་ཅན་གྱི་དངོས་པོ་རྡོག་རྡོག་གིས་རྣ་ལམ་འགགས་པ་མཐོང་
ཐུབ་བོ། །
༣ སྐམ་འོན་གྱི་རྟགས།
སྐམ་འོན་སྟོང་སང་ནག་གམ་དམར་བ་འོ། །
ཞེས་པ་སྟེ། སྐམ་འོན་གྱི་ནད་འདིའི་རྒྱུ་རྐྱེན་མི་གསལ་ཞིང་ཕལ་ཆེར་གདོན་ནད་གྱི་རྐྱེན་གྱིས་རྣ་བ་འོན་
པ་ཞིག་སྟེ། རྟགས་སུ་རྣ་བར་བརྟག་སྐབས་རྣ་བུག་ནང་ཁྲག་རྣག་ཆུ་སེར་དང་། རྣ་སྤབས་སོགས་གང་ཡང་
མི་མཐོང་ཞིང་སྟོང་སང་སང་བྱེད་ལ། རྣ་བའི་ནང་ནག་པོ་འམ་དམར་སང་སང་འབྱུང་བའོ། །
༩ མ་རླུང་བུ་ལ་ཤོར་བའི་རྟགས།
མ་རླུང་བྱིས་པ་སོ་སྐྱེ་ལས་བྱུང་ཚེ། ། མ་རླུང་བུ་ལ་ཤོར་བས་རྣག་འཛག་འོན། །
ཞེས་པ་སྟེ། མ་རླུང་བུ་ལ་ཤོར་བ་ནི་བྱིས་པ་སོ་སྐྱེ་བའི་དུས་སུ་བྱུང་བ་མང་སྟེ། ནད་འདི་ནི་ཕལ་ཆེར་
མ་རླུང་བུ་ལ་ཤོར་བའི་རྐྱེན་གྱིས་བསྐྱེད་པ་ཡིན་ལ། འདིའི་ནད་རྟགས་སུ་ཕྲུ་གུའི་ལུས་ལ་ཚ་དྲོད་རྒྱག་པ་དང་།
རྣ་བར་ན་ཟུག་འབྱུང་བ། བྱིས་པ་རང་གི་ལག་པས་རྣ་བར་ཡང་ཡང་རེག་ཅིང་འཇུ་བར་བྱེད་པ། མགོ་བོ
གཡུག་པ། སྐབས་རེར་དུས་ནས་མི་བདེ་བའི་ཚུལ་སྟོན་པ་དང་། བྱིས་པའི་རྣ་གཤོག་འཐེན་པ་འམ་རྣ་ཏོག་
མནན་ན་ན་ཟུག་ཆེ་བའི་རྐྱེན་ཀྱིས་བྱིས་པ་དེ་ལྷག་པར་དུ་བ་དང་རེག་ཏུ་མི་འཇུག་པ་སོགས་ཀྱི་མངོན་ཚུལ་སྟོན་པ།
རྣ་ལམ་ནས་རྣག་དང་ཆུ་སེར་འཛག་པ། གལ་ཏེ་དུས་ཐོག་ཏུ་སྨན་བཅོས་ཡག་པོ་མ་བྱས་ཚེ་ཕྲུ་གུ་དེའི་རྣ་བ་འོན་
པར་གྱུར་པའང་ཡོང་སྲིད་དོ། །
བཞི་པ། སོ་སོའི་བཅོས་ཐབས།
༡ འོན་པ་སྒྲ་བཅས་ཀྱི་བཅོས་ཐབས།
（༡) སྨན་དང་དཔྱད་ཀྱི་སྒོ་ནས་བཅོས་པ།
སྒྲ་བཅས་འོན་པ་འབྲུ་མར་བསྲོས་ལ་བླུག ། དེ་འོག་ཤིང་ཀུན་ཤུ་ཏི་སྐྱེར་བར་ཤུན། ། ཀྱི་
88



ལྕེ་བོང་ང་དཀར་པོ་ཚ་བ་གསུམ། ། ཡུངས་མར་བཞི་འགྱུར་ཚ་བསྐོལ་སྡུག་པས་ཕན། །
ཞེས་པ་སྟེ། སྒྲ་བཅས་འོན་པ་ལ་འབྲུ་མར་བསྲོས་ལ་བླུག དེ་འོག་ཤིང་ཀུན་དང་། ཤུ་ཏཱི་སྟེ་ལྡུམ་
རར་སྐྱེས་པའི་ཤུ་སུ་ནག་པོ། སྐྱེར་པའི་བར་ཤུན། ཀྱི་ལྕེ། བོང་ང་དཀར་པོ། ཚ་བ་གསུམ། ཡུངས་
འབུའི་མར་བའི་འགྱུར་གྱིས་མང་བར་ཚ་བསྲིང་བསྐོལ་བ་བླུགས་པས་ཕན་ནོ། ། དཔྱད་དུ་རྣ་བར་དྲོད་དུགས་
རྒྱག་པ་དང་། སྒོ་གསུམ་ལ་མེ་བཙའ་གདབ་བོ། །
（༢) ཟས་དང་སྤྱོད་ལམ་གྱི་སྒོ་ནས་བཅོས་པ།
སྒྲ་བཅས་འོན་པ་ལ་ཤ་མར་སོགས་ཟས་སྐོམ་གསར་བཅུད་རིགས་བསྟེན་པ་དང་། སྔོ་ངད་དང་རུལ་
སུངས། ཆང་སྐྱུར་སོགས་འཛེམ་པར་བྱའོ། ། སྤྱོད་ལམ་ལུས་སེམས་མི་འཁྲུགས་པར་དལ་བར་འདུག་པར་
བྱའོ། །
ཤུ རྣ་སྤབས་ཀྱིས་འགགས་པའི་བཅོས་ཐབས།
(༡) སྨན་དང་དཔྱད་ཀྱི་སྒོ་ནས་བཅོས་པ།
རྣ་སྤབས་འགགས་ན་སྒོག་སྐྱ་ལ་ཕུག་ཁུ། ། འབྲུ་མར་སྦྱར་བ་རུ་རྟ་རྨ་བྱའི་མདོངས། །
རྒྱམ་ཚྭ་བཏབ་ལ་འཇམ་བསྲོས་རྣ་བར་བླུག ། ཐུར་ལ་སྦུབ་ཉལ་ནང་པར་ཆབས་རྭས་དྲང་། །
ཡང་ན་གླ་རྩི་ཤིང་ཀུན་ཁ་རུ་ཚྭ། ། རུ་རྟ་ལ་ཕུག་ཨུག་ཆོས་རྨ་བྱའི་མདོངས། ། འབྲུ་མར་སྦྱར་ལ་
རྣར་བླུག་རྗེས་ལ་བྲུ། །
ཞེས་པ་སྟེ། རྣ་སྤབས་ཀྱིས་འགགས་པའི་བཅོས་ཐབས་ནི། རྣ་སྤབས་ཆུང་བ་རྣམས་སྨན་བཅོས་ཡོ་
བྱད་ཡེའུ་བཀོལ་ནས་ཕྱིར་བྲུ་བ་འམ་འདོན་པར་བྱེད་པ་དང་ ་ རྣ་སྤབས་ཆེན་པོ་སྲ་མཁྲེགས་ཅན་ཕྱིར་ལེན་
པའི་སྐབས་སུ་རྔ་སྐྱིར་རྨས་སྐྱོན་མི་ཤོར་བའི་ཕྱིར། ཐོག་མར་སྒོག་པ་དང་བོད་ལབ་བཙིར་བའི་ཁུ་བར་སྣུམ་
འོས་འཚམ་བླུགས་ཐོག་རུ་རྟ་དང་། རྨ་བྱའི་མདོངས་བསྲེགས་ཐལ། རྒྱམ་ཚྭ་རྣམས་བཏབ་ལ་འཇམ་ཙམ་
བསྲོས་ནས་རྣ་བར་ཡང་ཡང་གཏིག་ནས་རྣ་སྤབས་སྙི་མོར་གྱུར་རྗེས་ཡེ་འུས་(རྣ་བ་རྔོག་བྱད་ལ་ཟེར་)ག་ལེར་
བྲུས་ནས་བསྔོགས་པར་བྱ་བ་དང་། ཡང་ན་གོང་གི་སྨན་རྣམས་རྣ་བར་བླུགས་ཚར་རྗེས་མགོ་ཐུར་ཞབས་སུ་
དམའ་བར་བྱས་ཏེ་རྣ་བ་ཁ་སྦུབས་སུ་ཉལ། ནང་པར་རྫབས་རུས་ཕྱིར་དྲང་། ཡང་ན་གླ་རྩི་དང་། ཤིང་
ཀུན། ཁ་རུ་ཚྭ། རུ་རྟ། ལ་ཕུག ཨུག་ཆོས་ཀྱི་མེ་ཏོག རྨ་བྱའི་མདོངས་ཐལ་རྣམས་འབྲུ་མར་དང་
སྦྱར་ལ་རྣ་བར་བླུགས་རྗེས་ཤིང་ཚིག་ལ་བལ་ཡེས་དཀྲིས་ཏེ་དལ་བུས་བྲུ་བར་བྱའོ། །
89



(༢) ཟས་དང་སྤྱོད་ལམ་གྱི་སྒོ་ནས་བཅོས་པ།
ནད་འདི་ལ་ཟས་སྐོམ་ལུག་ཤ་དང་ཆང་རག་སོགས་ཚ་སྐྱུར་རིགས་འཛེམ་པར་བྱ་བ་དང་། སྤྱོད་ལམ་དྲོ་
གྲང་ཆ་སྙོམས་པར་བྱའོ། །
།
༣ སྐམ་འོན་གྱི་བཅོས་ཐབས།
（༡) སྨན་དང་དཔྱད་ཀྱི་སྒོ་ནས་བཅོས་པ།
སྐུམ་འོན་ཤིང་ཀུན་རུ་རྟ་གླ་རྩི་དང་། ། ཨུག་ཆོས་ཏིལ་མར་སྦྱར་བླུག་བལ་ཡེས་ཕྱི། །
དམར་སང་ལ་ནི་གདོན་བཅོས་བྱ་བ་ཤིས། ། འོན་པ་ཀུན་ལ་སྒོག་སྐྱ་ལ་ཕུག་ཆུ། ། ར་ཐུག་ཆུ་ལ་
རྒྱམ་ཚྭ་རྒྱ་ཚྭ་དང་། ། རུ་རྟ་གླ་རྩི་ཤིང་ཀུན་ཨུག་ཆོས་འབྲས། ། རྣར་བླུག་ཡེ་འུས་བྲུ་ཞིང་རྔབས་
ཀྱིས་དྲང་། ། ལ་ཕུག་བཅའ་སྒའི་ཐལ་བ་སྐྱེར་བར་ཤུན། ། ཤིང་ཀུན་ཤུ་དག་ཤུ་ཏི་ཁ་རུ་ཚྭ། །
རྒྱ་ཚྭ་རུ་རྟ་ཀྱི་སྙེ་ཡ་བཀྵ། ། གྲོ་གའི་ཐལ་བ་གླ་སྒང་འབྲུ་མར་དང་། ། ཚ་བསིངས་བཞི་འགྱུར་ལྕམ་
ཁུར་བསྐོལ་ཏེ་བླུག ། གཡའ་སྐྱུངས་སྒྲ་བཅས་རྣག་འཛག་འོན་པ་སེལ། །
ཞེས་པ་སྟེ། སྐམ་འོན་ལ་ཤིང་ཀུན་དང་། རུ་རྟ། གླ་རྩི། ཨུག་ཆོས། ཏིལ་མར་སྦྱར་བ་བླུག་ལ་
ནང་པར་བལ་ཡེས་ལེགས་པར་ཕྱི་བ་དང་། དམར་སང་སོང་བ་ལ་ནི་གདོན་གྱི་བཅོས་བྱ་བ་ཤིས་ཤིང་ཕན་པར་
འགྱུར་རོ། ། འོན་པ་ཀུན་ལ་སྒོག་སྐྱ་དང་། ལ་ཕུག་བཙིར་བའི་ཆུ། ར་ཐུག་གི་ཆུ་ལ་རྒྱམ་ཚྭ་དང་། རྒྱ་ཚྭ།
རུ་རྟ། གླ་རྩི། ཤིང་ཀུན། ཨུག་ཆོས་ཀྱི་འབྲས་བུ་བཅས་སྦྱངས་པའི་ཁུ་བ་རྣར་བླུགས་ལ་ཡེ་འུས་བུ་ཞིང་
རྔབས་རྭས་ཆུ་སེར་སོགས་དྲངས། ཡང་ན་ལ་ཕུག་དང་། བཅའ་སྒའི་ཐལ་བ། སྐྱེར་པའི་བར་ཤུན།
ཤིང་ཀུན། ཤུ་དག ཤུ་ཏི། ཁ་རུ་ཚྭ། རྒྱ་ཚྭ། རུ་རྟ། ཀྱི་སྙེ་སྟེ་ས་རྫི་ཀའམ་སྟེ་ནག་མ། ཡ་བགྱུར།
གྲོ་གའི་ཐལ་བ། གླ་སྒང་། འབྲུ་མར་དང་བཅས་པ་རྣམས་ཚ་བསིངས་བའི་འགྱུར་གྱིས་མང་བས་ལྕུམ་གྱི་ཁུ་
བར་བསྐོལ་ཏེ་རྣ་བར་བླུགས་པས་གཡའ་བ་དང་། སྐྲངས་པ། སྒྲ་དང་བཅས་འོན་པ། རྣག་ཏུ་འཛག་
པའི་འོན་པ་བཅས་སེལ་བར་བྱེད་དོ། །
（༡) ཟས་དང་སྤྱོད་ལམ་གྱི་སྒོ་ནས་བཅོས་པ།
སྐམ་འོན་ལ་ཉ་ཤ་དང་། གཡག་ཤ་གསར་པ། སྐམ་སའི་འབྲུ་རྙིང་གི་ཟན་དྲོན་སོགས་བསྟེན་པ་དང་།
སྤྱོད་ལམ་ལུས་སེམས་མི་འཁྲུགས་པར་བྱའོ། །
90



༤ མ་རླུད་ཁྲུ་ལ་ཤོར་བའི་བཅོས་ཐབས།
མ་རླུང་གསར་ཞུགས་རྣག་འཛག་བཅོས་དང་མཚུངས། ། འབའ་སམ་མར་སྦྱར་རྙིངས་
ནས་སྤང་བར་བྱ། །
ཞེས་པ་སྟེ། མ་རླུང་བུ་ལ་ཤོར་བའི་འོན་པ་ལ། ནད་དེ་གསར་བའི་དུས་སུ་བློ་རྩེ་བསྒྲིམ་ནས་བཅོས་
དགོས་ཤིང་། གལ་ཏེ་དུས་ཐོག་ཏུ་སྨན་བཅོས་ཡག་པོ་མ་བྱས་ཚེ་ཕྲུ་གུའི་རྣ་བ་འོན་པར་གྱུར་པ་མ་ཟད།
གཉན་ཚད་དེ་ཀླད་པར་མཆེད་ནས་ཚེ་སྲོག་ལའང་ཉེན་ཁ་འབྱུང་སྲིད། དེ་ཕྱིར་ཐོག་མར་བོད་ལབ་བཙིར་བའི་
ཁུ་བར་གླ་རྩི་ཕྲན་ཙམ་བཏབ་ལ་དེའི་དྭངས་མ་དེ་རྣ་བའི་ནང་དུ་ཐིགས་པ་རེ་གཉིས་བླུགས་རྗེས། ཤིང་ཕྲ་མོ་
ཞིག་གི་རྩེ་ལ་སྲིང་བལ་གཙང་མ་ཏོག་ཙམ་དཀྲིས་པ་དེས་རྣ་བའི་ནང་དག་པར་ཕྱིས་ལ། དེ་རྗེས་རྣ་བར་རུ་རྟ་
དངཨ་རུའི་ཕྱེ་མ་སྣུམ་ནང་བཙོས་པའི་དྭངས་མ་གཏིག་པ་དང༌། ཡང་ན་ཨུག་ཆོས་དམར་པོའི་འབྲུ་དང་།
གླ་རྩི། བོད་ལབ། རུ་རྟ། སྒོག་པ་བཅས་ར་ཐུག་གི་དྲི་ཆུར་སྦངས་བའི་ཁུ་བར་ཟངས་ཐལ་བསྣན་ནས་
གཏིག་དགོས། ཁོང་དུ་མ་བུ་གཉིས་ལ་སྨན་གུར་ཁྱུང་དང་། རྡོརྗེ་རབ་འཇོམས། གཅིག་ཤེས་ཀུན་གྲོལ།
བློན་པོ་སུམ་སྦྱོར། ཨ་གར་སོ་ལྔ་སོགས་ནད་རྟགས་དང་བསྟུན་ནས་གཏང་བར་བྱ། རྣག་དང་གཟེར་འགོ་
ཆོག་རྗེས་ཕྱི་རྒྱུད་ལྟར་གྱི་འབའ་སམ་སྨན་མར་སྦྱར་བ་སྟེར་བར་བྱ་ཞིང་། འོན་ནས་ཡུན་རིང་སོང་སྟེ་རྙིངས་
ནས་སྤང་བར་བྱ་བ་སྟེ་བཅོས་སུ་མེད་པའོ། །
མན་ངག་རིན་ཆེན་འབྱུང་གནས་ལས། ཁོང་སྨན་ཁྲག་རླུང་ནད་ཀྱིས་འོན་གྱུར་ན། ། ཨ་གར་བརྒྱད་
སོགས་ཨ་གར་སྦྱོར་བ་འཕྲོད། ། ཡ་མས་འོན་ན་གུར་ཀུམ་བཅུ་གསུམ་དང་། ། མགོ་རླུང་གིས་འོན་མགོ་ཁྲོལ་
སྦྱོར་བ་བསྟེན། ། གྲང་རླུང་མཁལ་རྐེད་ནད་ཅན་འོན་ན་ནི། ། སུག་སྨེལ་བཅུ་དང་སེ་འབྲུ་ཉི་དཀྱིལ་
འཕྲོད། ། རྣག་བཅས་ཟངས་ཐལ་བསེ་རུའི་སྦྱོར་བ་དང་། ། ཀུན་ལ་འབྲས་གསུམ་སྨན་མར་མཆོག་ཏུཕན།
། ཞེས་གསུངས་པ་ལྟར་བསྟེན་པར་བྱའོ། །
(འཇམ་དབྱངས་བསོད་ནམས།)
91



༡
བསམ་གཞིགས།
རྣ་ནད་ལ་སྤྱིའི་དབྱེ་བ་ག་ཚོད་ཡོད། དེ་དག་གང་ཡིན།
༢ མཁྲིས་པ་ལས་གྱུར་པའི་རྣ་ནད་དང་བད་ཀན་ལས་གྱུར་པའི་རྣ་ནད་གཉིས་ལ་ཁྱད་པར་གྱི་རྟགས་
གང་དང་གང་ཡོད།
༣ འོན་ནད་ལ་རིགས་ག་ཚོད་ཡོད། དེ་གང་དང་གང་ཡིན།
༩ རྣ་ནད་རྣག་འཛག་ལ་སྔོན་འགོག་དང་བཅོས་ཐབས་ཅི་ལྟར་བྱེད།
༥ ཅི་འདྲ་ཞིག་ལ་རྣ་སྤབས་ཀྱིས་འགགས་པའི་རྣ་ནད་ཟེར། ནད་འདི་ལ་བཅོས་ཐབས་གང་བྱེད།
༦ མ་རླུང་བུ་ལ་ཤོར་བའི་རྣ་ནད་ལ་རྟགས་གང་འབྱུང་བཅོས་ཐབས་ཅི་ལྟར་བྱེད།
92



ལེའུ་བཞི་པ།
སྣ་ནད་གསོ་བ།
སྣའི་དབང་པོ་ནི་མཛེས་བྱེད་ཀྱི་ཏོག་ལྟར་ངོ་གདོང་གི་དཀྱིལ་དུ་ཆགས་ཤིང་། གཟུགས་དབྱིབས་ཟངས་
ཁབ་གཤིབས་པ་ལྟར་གནས་ལ། འདི་ནི་དབུགས་འབྱིན་རྔུབ་བྱེད་པའི་དབང་པོ་ཞིག་ཡིན་ལ་དྲི་མ་སྣོམ་བྱེད་
ཀྱིདབང་པོ་ཞིག་ཀྱང་ཡིན། སྣའི་དབང་པོ་འདི་ནི་ཕྱི་སྣ་གདོང་དང་། ནང་སྣ་བུག འཁོར་སྣ་འབྲེལ་
རུས་ཁུང་བཅས་ཁག་གསུམ་ལས་གྲུབ་ཡོད་ཅིང་། སྣ་བུག་ནང་ངོས་ཀྱི་འབྱར་སྐྱིའི་གཤེར་རྨེན་ལས་རྒྱུན་དུ་
འབྱར་བག་ཅན་གྱི་སྣ་ཆུ་ཟགས་ཐོན་བྱེད་པ་དེས་མཁའ་རླུང་ནང་གི་ཐལ་རྡུལ་དང་འབུ་ཕྲ་སོགས་འབྱར་འཐེན་
བྱེད་ཐུབ་པ་དང་སྤྲུགས་རྔུབ་འཐེན་བྱས་པའི་མཁའ་རླུང་དེ་དྲོད་འཇམ་དང་། རློན་གཤེར། དྭངས་གཙང་
བཅས་ལ་བསྒྱུར་ཏེ་གློ་བར་གནོད་སྐྱོན་མི་ཡོང་བ་བྱེད་པ་རེད།
སྣ་བུག་གི་གནས་སུ་སྣོམ་བྱེད་འབྱར་སྐྱི་ཡོད་པའི་སྟེང་དུ་དྲི་སྣོམ་བྱེད་ཀྱི་གྲཐུང་མང་པོ་ཡོད་པ་དེས་དྲི་མ་
སྣ་ཚོགས་ཀྱི་ཕོག་ཐུག་སྡུད་ལེན་བྱས་ཏེ་སྣོམ་བྱེད་དབང་རྩ་བརྒྱུད་ཀླད་པར་བརྡ་བསྐྱལ་པ་ལས་དྲི་མ་གང་ཡིན་
དབྱེ་འབྱེད་ཐུབ་པ་རེད།
སྨན་དཔྱད་ཟླ་བའི་རྒྱལ་པོ་ལས། སྣ་དང་གློ་བའི་འཕར་རྩར་འབྲེལ། ། ཆུ་མིན་རུས་མིན་ཁྱད་པར་
བྱས ། ཆུ་བ་རུས་པ་དག་དང་ནི། ། ཀླད་པའི་རྒྱུ་དང་འབྲེལ་བའོ། །ཞེས་གསུངས་པ་ལྟར་སྣ་ཡི་དབང་
པོ་འདི་ནི་(མེ་ཏོག་གི་ཚུལ་དུ་)དོན་གློ་བ་དང་ཕན་ཚུན་འབྲེལ་བ་ཡོད་པར་མ་ཟད། ཀླད་པ་རྩ་ཡི་རྒྱ་མཚོ་ཆེན་
པོ་དང་འབྲེལ་ནས་དྲི་མ་རྣམས་ཚོར་བར་བྱེད་པ་སོགས་ཤུགས་ཀྱིས་བསྟན་ཡོད་དོ། །
གོང་དུ་སྣ་ཡི་དབང་པོ་འདིའི་རྒྱུན་ལྡན་གྱི་ཆགས་ཚུལ་གནས་ལུགས་སོགས་མདོར་བསྡུས་ཙམ་བརྗོད་ཡོད་
དེ། སྤྱིར་ན་དབང་པོ་འདི་ལ་ཕྱི་ནང་གི་རྐྱེན་ཅི་རིགས་ཀྱིས་གནོད་སྐྱོན་དང་ནད་འགྱུར་འབྱུང་བ་མང་ལ།
གཤམ་དུ་རྣམ་གྱུར་ནད་ཀྱིས་གཙེས་པའི་དབང་པོ་སྣའི་ནད་རིགས་རྣམས་འབྱུང་བའི་རྒྱུ་རྐྱེན་དང་། ནང་
གསེས་ཀྱི་དབྱེ་བ། ཕྱི་རོལ་དུ་མངོན་པའི་རྟགས། གསོ་བྱེད་ཀྱི་ཐབས་བཅས་རྣམ་པ་བཞིའི་སྒོ་ནས་བཤད་
པར་བྱའོ། །
93



དང་པོ། སྣ་ནད་སྤྱིའི་རྒྱུ་རྐྱེན།
རྒྱུ་རྐྱེན་ཟས་དང་སྤྱོད་ལམ་གདོན་རྐྱེན་གྱིས།
། འདུ་བ་འཁྲུགས་པས་སྣ་ནད་སྐྱེད་པར་
བྱེད། །
ཅེས་པ་སྟེ། སྣ་ནད་སྤྱིའི་རྒྱུ་རྐྱེན་གཞི་མཐུན་ནི། ཟས་དང་སྤྱོད་ལམ་རྒྱུན་དུས་ལས་དམན་ལྷག་ལོག་
པ་དང་། གདོན་སོགས་ཀྱི་རྐྱེན་གྱིས་འདུ་བ་རླུང་མཁྲིས་བད་ཀན་སོགས་འཁྲུགས་པས་སྣ་ནད་སྐྱེད་པར་བྱེད་
པ་ཡིན་ནོ། །
གཉིས་པ། སྣ་ནད་སྤྱིའི་དབྱེ་བ།
དབྱེ་བ་སྣ་སུབས་འབྲུམ་ཐོར་ཤ་ལུ་དང་། ། རྣག་ཁྲག་འཛག་དང་རྣམ་པ་ལྔར་བཤད་
ཞེས་པ་སྟེ། སྣནད་ཀྱི་དབྱེ་བ་ལ། སྣ་སུབས་དང་། འབྲུམ་ཐོར། ཤ་ལུ། རྣག་འཛག་པ།
ཁྲག་འཛག་པ་བཅས་རྣམ་པ་ལྔར་བཤད་པ་ཡིན་ནོ། །
གསུམ་པ། སྣ་ནད་སྤྱིའི་ནད་རྟགས།
སྣ་ནད་སྤྱིའི་རྟགས་ནི། སྣ་འགགས་པ་དང་། སྣ་ཁུང་ནས་རྣག་ཁྲག་འཛག་པ། མགོ་ན་བ། དྲི་
ཡི་ཚོར་བ་ཞན་དུ་གྱུར་པ་སོགས་ཀྱི་རྟགས་རྣམས་མངོན་པ་ཡིན།
བཞི་པ། སྣ་ནད་སྤྱིའི་བཅོས་ཐབས།
སྣ་ནད་སྤྱིའི་བཅོས་ཐབས་ནི། ཁོང་དུ་སྨན་གུར་ཁྱུང་དང་། ཕན་པ་ ཀུན་ལྡན། རྡོ་རྗེ་རབ་
འཇོམས། སྤང་ཁྲག་བཅུ་གཉིས། གསེར་མདོག་བཅུ་གཅིག ཡ་མ་དྲུང་འབྱིན། གར་ནག་བཅོ་ལྔ་
སོགས་འབྲེལ་ཡོད་སྨན་སྦྱོར་རྣམས་ནད་རྟགས་དང་བསྟུན་ནས་གཏོང་བ་དང་། དབང་པོ་ཀུན་གསལ་སྣར་
94



འཐེན་པ། དཔྱད་དུ་སྣ་རྩེ་དང་དཔྲལ་རྩ་སོགས་ཀྱི་གནས་སུ་ཁྲག་གཏར་བ་དང་། ཡང་ན་ཕྱི་རྒྱུད་ལྟར་སྣ་
བཤལ་གཏོང་བ་སོགས་ཀྱི་ཐབས་ལ་བརྟེན་ནས་བཅོས་དགོས་སོ། ། ཟས་སྤྱོད་ཐད་རོ་ཚ་སྐྱུར་དང་
། མངར་
ཚའི་རིགས། ཆང་ཨ་རག ཐ་མག་སོགས་འཛེམས་པར་བྱའོ། །
ས་བཅད་དང་པོ། སྣ་སུབས་ཀྱི་ནད།
སྣ་སུབས་ཀྱི་ནད་ཅེས་པ་ནི་སྣ་ཡི་ནང་ངོས་ཀྱི་སྐྱི་པགས་ལ་གཉན་ཁ་རྒྱས་ཏེ་སྐྲངས་སྦོས་ཆགས་ནས་སྣ་
འགགས་པའི་ནད་ཅིག་རེད།
དང་པོ། རྒྱུ་རྐྱེན།
རྒྱུ་རྐྱེན་ནི་ཟས་སྤྱོད་མི་འཚམ་པ་དང་། ཐལ་རྡུལ་འབག་བཙོག་གི་རིགས་སྣར་ཤོར་བ། ཆམ་པ་ཚོས་
པ་སོགས་ཀྱིས་སློང་གི་ཡོད་པ་རེད།
གཉིས་པ། རྟགས།
སྣ་བུག་ནང་དབུགས་ཀྱི་རྒྱུ་བ་འགགས་ཤིང་། སྣ་ཆུ་ཉོག་པ་འཛགས་པ། སྣ་བུག་རེས་མོས་སུ་འཚང་
བ། མགོ་དང་གདོང་པ་ལྕི་ཞིང་ན་བ། སྣས་དྲི་མི་ཚོར་བ། ནད་རྙིང་པར་གྱུར་ཚེ་སྣ་བུག་ནས་རྣག་དང་ཆུ་
སེར་འཛག་པ་དང་།དབུགས་འཚུབ་ཅིང་། མཚུལ་པ་ནས་ཤུ་ཤུ་ཟེར་བའི་སྒྲ་འདོན་པ་སོགས་ཀྱི་མངོན་ཚུལ་
ཡོད་པ་རེད།
གསུམ་པ། བཅོས་ཐབས།
བཅོས་ཐབས་རྣག་དང་ཆུ་སེར་སྣ་འགགས་ན། ། དབུགས་འཚུབ་མཚུལ་པ་ཤུ་ལ་སྣ་བཤལ་
བཏང་། ། དྲོད་སྨན་སྟར་བུ་ཤིང་མངར་སྦྲང་རྩི་སྦྱར། ། གདོང་སྐྲངས་སྟོད་བརྒྱངས་མཚུལ་པ་
འགགས་པ་སེལ། །
95



ཞེས་པ་སྟེ། ནད་འདི་ལ་བཅོས་ཐབས་དངོས་ནི་ཕྱི་རྒྱུད་ལྟར་གྱི་སྣ་བཤལ་བཏང་བའི་རྗེས་སུ་དྲོད་སྨན་
པི་པི་ལིང་དང་། སྟར་བུ། ཤིང་མངར་རྣམས་སྦྲང་རྩི་དང་སྦྱར་བ་བཏང་བས་གདོང་སྐྲངས་དང་། སྟོད་
བརྒྱངས་པ། མཚུལ་པ་འགགས་པ་དང་བཅས་པའི་ནད་རྣམས་སེལ་བར་འགྱུར། ཡང་ན་སྨན་འཕྲུལ་ཐང་
དང་གུར་ཁྱུང་། སྤང་རྩི་བཅུ་གཉིས། རྡོ་རྗེ་རབ་འཇོམས་སོགས་ནད་རྟགས་དང་བསྟུན་ནས་གཏོང་བ་དང་།
ཚངས་པ་དབུལ་སེལ་མེར་བཏབ་པའི་དུ་བ་སྣར་རྡུབ་པ་སོགས་ཀྱི་ཐབས་ལ་བརྟེན་ནས་བཅོས་དགོས། ཟས་
སྐོམ་ཚ་སྐྱུར་རིགས་དང་སྤྱོད་ལམ་དྲག་ཤུལ་གྱི་ལས་རྣམས་སྤང་བར་བྱའོ། །
ས་བཅད་གཉིས་པ། སྣ་ནད་འབྲུམ་ཐོར།
སྣ་ནད་འབྲུམ་ཐོར་(སྣ་ཤུ་ཡང་ཟེར་)དེ་ནི་སྣ་བུག་གི་ནང་དང༌། སྣ་སྒོ་སོགས་ཀྱི་གནས་སུ་གཉེན་ཁ་
རྒྱུས་ནས་འབྲུམ་ཐོར་བྱུང་བའི་ནད་ཅིག་རེད།
--
དང་པོ། རྒྱུ་རྐྱེན།
རྒྱུརྐྱེན་གཞི་མཐུན་ནི་ཟས་སྐོམ་ཚ་སྐྱུར་རིགས་བསྟེན་དྲགས་པ་དང༌། སེན་མོས་མ་བུ་བའམ་སྣ་སྤུ་
བཏོག་པ་སོགས་ཀྱི་རྐྱེན་གྱིས་འདུ་བ་རླུང་མཁྲིས་བད་ཀན་སོགས་འཁྲུགས་པས་སྣ་ནད་འབྲུམ་ཐོར་སྐྱེད་པར་བྱེད་
དོ། །
།
གཉིས་པ། རྟགས།
ནད་རྟགས་ནི་སྣ་ཡི་ནང་ངོས་དང་། སྣ་སྒོ། སྣ་གཤོག་སོགས་ཀྱི་གནས་སུ་དམར་སྐྲངས་ཆགས་ནས་
རྨ་ཤུ་འབྱུང་བ་དང་། ན་ཟུག་གཏོང་བ། སྐམ་ཞིང་ཚ་ཤར་རྒྱག་པ། ཆུ་སེར་འཛག་པ། མགོ་ན་བ།
ལུས་ལ་ཚ་དྲོད་རྒྱག་པ་སོགས་ཀྱི་རྟགས་མངོན་པ་ཡིན།
96



གསུམ་པ། བཅོས་ཐབས།
འབྲུམ་ཐོར་བྱུང་ན་ཏི་ཚ་མར་དཀར་བྱུག ། དན་ད་དུར་བྱིད་ལྡོང་རོས་ལྕེ་མྱང་ཚྭ། ཙི་ཏྲ་
ཀ་དང་པི་ལིང་མར་དང་སྦྲང་། ། རེང་བུ་སྦྱར་ལ་སྣ་ནང་གཞུག་པར་བྱ། ། དེས་མ་སེལ་ན་རྣ་བ་
ལྟ་བུར་བཅོས། ་། སྐམ་ཞིང་ཚ་ན་གུར་ཀུམ་ཞུན་མར་བླུག །
ཅེས་པ་སྟེ། སྣའི་ནང་དུ་འབྲུམ་ཐོར་བྱུང་ན་ཏི་ཚའི་རྡོ་དང༌། མར་དཀར་བསྲེས་པ་བྱུག་པ་དང་།
དེ་ནས་དན་ད་རོག་པོ་དང་། དུར་བྱིད། ལྡོང་རོས། ལྕེ་མྱང་ཚ། ཙི་ཏྲ་ཀ་དང་པི་པི་ལིང་རྣམས་མར་
དང་སྦྲང་རྩི་བཅས་ལྷན་ཅིག་ཏུ་རེང་བུ་སྦྱར་ལ་སྣའི་ནང་དུ་གཞུག་པར་བྱ། སྐམ་པོ་ཆགས་ཤིང་ཚ་ན་གུར་ཀུམ་
དང་ཞུན་མར་སྦྱར་བ་སྣ་ནང་དུ་བླུག་པར་བྱ། ཡང་ན་ཁོང་དུ་སྨན་གུར་ཁྱུང་དང་
། དངུལ་ཆུ་རིན་ཆེན་བཅོ་
བརྒྱད། ཞི་ཁྱུང་སོགས་གཏོང་བ་དང་། དཔྱད་དུ་དྲོད་དུགས་རྒྱག་པ་དང་། ཟས་སྐོམ་ཐད་ཆང་རག་
དང་སི་པན་སོགས་རོ་ཚ་སྐྱུར་རིགས་འཛིམ་པར་བྱུ་ལ། ཤིང་ཐོག་གི་རིགས་དང་སྣ་ཚོད་གསར་བ་སོགས་འཚོ་
བཅུད་ལྡན་པའི་བཟའ་བཏུང་རིགས་བསྟེན་པར་བྱ་བ་དང་། ཆུ་བསྐོལ་མང་ཙམ་བཏུང་བར་བྱའོ། །
ས་བཅད་གསུམ་པ། སྣ་ནད་ཤ་ལུ།
སྣ་ནད་ཤ་ལུ་ཟེར་བ་ནི་སྣ་ཡི་ནང་དུ་འབྲས་ཞེས་ཤ་ལྷག་སྐྱེས་པའི་ནད་ཀྱི་མིང་སྟེ། རྒྱུད་ལས། སྣ་ལ་
འབྲོས་ཁྱུང་སྣ་ནད་ཤ་ལུ་ཡིན། ཞེས་གསུངས་པ་ལྟར་རོ། །
དང་པོ། རྒྱུ་རྐྱེན
རྒྱུ་རྐྱེན་ནི་ཟས་སྤྱོད་མི་འཚམ་པ། དྲག་ཤུལ་གྱི་ལས་གྱིས་འགྲམས་འཁྲུགས་བྱུང་བ། དྭངས་མ་མ་ཞུ་
བ་སོགས་ཀྱིས་ལུས་ཀྱི་འདུ་བ་འཁྲུགས་ཏེ་སློང་བ་རེད།
97



གཉིས་པ། རྟགས།
སྣ་ནད་ཤ་ལུའི་རྟགས་ནི། སྣའི་ནང་དུ་ཤ་ལྷགག་སྐྱེས་ནས་སྣ་འགགས་ཤིང་། དབུགས་འབྱིན་རྡུག་
དཀའ་བར་འགྱུར། སྣགདོང་དང་མགོ་བོ་གཟེར་བ། སྣ་ཡིས་དྲི་མི་ཚོར་བར་འགྱུར་བ། སྣ་ཆུ་གར་ལ་
ཉོག་མ་ཅན་འཛག་པ། ཤ་ལྷག་དེ་ཆེས་ཆེར་རྒྱས་ཚེ་སྣ་བུག་གི་སྦུབས་སུ་ཞིབ་མོར་བལྟས་པས་གསལ་བར་
མཐོང་ཐུབ་བོ། །
གསུམ་པ། བཅོས་ཐབས།
སྣ་ལ་འབྲས་བྱུང་སྣ་ནད་ཤ་ལུ་ཡིན། ། བླུད་དང་གཅོད་སྨན་གཏར་ལུམས་སྐྱེམས་ཀྱིས་
བཅོས། ། ཕལ་ཆེར་འཚོ་དཀའ་སྔོན་གྱི་ལས་ནད་ཡིན། །
ཞེས་པ་སྟེ། ཤ་ལུའི་བཅོས་ཐབས་ནི། ཐོག་མར་འབྲས་བཙོས་པ་ལྟར་གྱི་ཆ་བྱད་ཀྱིས་བུད་པ་དང་།
དེ་རྗེས་རྒྱ་ཚྭ་དང་རྒྱམ་ཚྭ་སོགས་ཀྱི་གཅོད་སྨན་འདེབས་ཤིང་། དཔྱད་དུ་སྣ་རྩེ་ལ་ཁྲག་གཏར་བ་དང་། མིའི་
རྐང་མགོ་དང་། ཉ་ཤ། སྤྲུ་ནག་གི་རྩ་བ། རེ་ལྕག་སོགས་ཆང་ལ་བཙོས་པའི་ལུམས་བྱ་ཞིང་། མཐར་ཆུ་
སེར་སྨན་སོགས་པའི་སྐྱེམས་ཀྱིས་བཅོས་དགོས་ཀྱང་། ནད་འདི་ཕལ་ཆེར་གསོ་དཀའ་སྟེ་སྔོན་གྱི་ལས་ནད་ཡིན་
པའི་ཕྱིར་རོ། །
ས་བཅད་བཞི་པ། སྣ་རྣག་འཛག་པ།
སྣརྣག་འཛག་པ་ཟེར་བ་ནི་སྣ་འབྲེལ་རུས་ཁུང་གི་གནས་སུ་གཉན་ཚད་རྒྱས་ནས་རྣག་འཛག་པའི་ནད་
ཅིག་རེད།
དང་པོ། རྒྱུ་རྐྱེན།
ཚད་རོ་རྫོང་ལ་བྲོས་ཏེ་རྣག་འཛག་ན། །
98



ཞེས་པ་སྟེ། སྣ་ནད་རྣག་འཛག་གི་རྒྱུ་རྐྱེན་ནི་ཟས་དང་སྤྱོད་ལམ་དམན་ལྷག་ལོག་པ་དང་། སྣ་ཆམས་
སོགས་གཉན་ཚད་ཀྱི་ནད་དུས་ཐོག་ཏུ་སྨན་བཅོས་མ་བྱུང་བར་ཚད་རོ་དེ་རྫོང་ལྟ་བུའི་སྣ་འབྲེལ་རུས་ཁུང་སོགས་
ཀྱི་གནས་སུ་བྲོས་པ་འམ་མཆེད་ནས་སློང་གི་ཡོད་པ་རེད།
གཉིས་པ། རྟགས།
ནད་འདིའི་རྟགས་ནི། སྣ་བུག་ནང་ངོས་ཀྱི་སྐྱི་པགས་དམར་སྐྲངས་ཆགས་པ་དང་། སྣབས་ལུད་
གར་པོ་འབྱུང་བའམ། ཡང་ན་མདོག་ལྗང་སེར་ཅན་གྱི་རྣག་ཆུ་དོན་པ། དྲི་ངན་མནམ་པ། རྣག་གསོག་
གནས་སུ་སྐྲངས་ཤིང་མནན་ན་ཟུག་གཟེར་འབྱུང་བ། སྣ་འགགས་པ། དྲི་ཡི་ཚོར་བ་ཉམས་པ། མགོ་དང་
ངོ་གདོང་སོགས་ཉིན་མོ་གཟེར་ལ། མཚན་མོ་ཅུང་ཟད་བདེ་སྙམ་བྱེད་པ་སོགས་ཀྱི་མངོན་ཚུལ་ཡོད་པ་རེད།
གསུམ་པ།
བཅོས་ཐབས།
སྐྱུགས་རྗེས་རྒྱ་སྐྱེགས་ཤིང་ཀུན་བྱི་ཏང་ཀ །བུ་རམ་པི་པི་ལིང་དང་ན་ལེ་ཤམ། ། ། ལུག་
ཐུག་གཅིན་དང་སྦྱར་བའི་སྣ་སྨན་བཏང་། ཡང་ན་ཚ་བ་གསུམ་དང་དུག་མོ་ཉུང་། ། ཟི་ར་བྱི་
ཏངཀ་ཡི་ཁུ་བ་བླུག ། ཐོང་ཚེར་མགོ་ཤ་རུས་པ་ཀླད་པ་བཅས། ཟི་ར་དཀར་པོ་ཤིང་ཀུན་
བཏབ་ལ་བསྡུ། སྒ་དང་པི་པི་ལིང་གཉིས་ཚོས་ཁར་གདབ། ། ལྟོ་སྟོང་བསྐོལ་བཏང་འབྲས་
བུའི་སྨན་མར་བྱ། །
ཞེས་པ་སྟེ། ཚད་རོ་རྫོང་ལ་བྲོས་ཏེ་སྣ་ལས་རྣག་འཛག་ན། དེ་ལ་ཕྱི་རྒྱུད་ལྟར་སྐྱུགས་བཏང་བའི་རྗེས་
སུ་རྒྱ་སྐྱེགས་དང་ཤིང་ཀུན། བྱི་ཏང་ཀ བུ་རམ། པི་པི་ལིང་། ན་ལེ་ཤམ། ལུག་ཐུག་གི་གཅིན་དང་
སྦྱར་བའི་སྣ་སྨན་གཏང་བར་བྱ། ཡང་ན་ཚ་བ་གསུམ་དང་། དུག་མོ་ཉུང་། ཟི་ར། བྱི་ཏང་ཀ་ཡི་ཁུ་བ་
བླུག ཡང་ན་ལུག་ཐོང་ཚེར་གྱི་མགོའི་ཤ་དང་རུས་པ་ཀླད་པ་བཅས་བརྡུངས་པ་ལ་ཟི་ར་དཀར་པོ་དང་ཤིང་
ཀུན་བཏབ་པ་ཆུ་ལ་གདུ་ཞིང་། སྒ་དང་པི་པི་ལིང་གཉིས་ཚོས་ཁར་གདབ་པ་དེ། ལྟོ་སྟོང་གི་དུས་སུ་བསྐོལ་ལ་
བཏུང་། དེ་རྗེས་འབྲས་བུའི་སྨན་མར་བྱ་བ་སྟེ། ཕྱི་རྒྱུད་འབྲས་གསུམ་གྱི་སྨན་མར་སྦྱར་བར་བྱ། དེ་མིན་
སྨན་གུར་ཁྱུང་དང་། ཕན་པ་ཀུན་ལྡན། རྡོ་རྗེ་རབ་འཇོམས། ཕ་མ་དྲུང་འབྱིན། འཆི་མེད་སྲིན་སེལ།
དངུལ་ཆུ་བཅོ་བརྒྱད་སོགས་འབྲེལ་ཡོད་སྨན་སྦྱོར་རྣམས་ནད་རྟགས་དང་བསྟུན་ནས་བེད་སྤྱོད་བྱེད་དགོས།
99



ཟས་སྐོམ་ཐད་ཆང་ཨ་རག་དང་། མངར་ཆའི་རིགས་འཛེམས་པར་བྱའོ། །
ས་བཅད་ལྔ་པ། སྣ་ཁྲག་འཛག་པ།
སྣ་ཁྲག་འཛག་པ་ཟེར་བ་ནི་ནད་གཞི་རྐྱང་པ་ཁོ་ནར་ངོས་འཛིན་བྱེད་ཀྱི་མིན་ལ། འདི་ནི་ནད་རྐྱེན་སྣ་
ཚོགས་ཀྱིས་སློང་སྲིད་པའི་ནད་ཅིག་རེད།
དང་པོ། རྒྱུ་རྐྱེན།
སྣ་ཁྲག་འཛག་པའི་རྒྱུ་རྐྱེན་ནི་སྤྱིར་ན་སྣ་ནད་ཁོ་ནའི་རྐྱེན་གྱིས་སྣ་ཁྲག་ཤོར་བ་ཞིག་དང་། ལུས་པོ་སྤྱིའི་
ནད་གཞིའི་རྐྱེན་གྱིས་སྣ་ཁྲག་ཤོར་བ་སྟེ་རིགས་གཉིས་མཆིས་ཏེ། སྣ་རང་ཉིད་ལ་ཕོག་པའི་ནད་ཀྱིས་ཁྲག་ཤོར་
བ་ནི་ཕལ་ཆེར་སྣ་ཁུང་བསྔོགས་པ་དང་། སྣ་ཁུང་ནང་དངོས་པོ་ཤོར་བ། སྣར་བརྡབས་འཁྲུགས་བྱུང་བ།
སྣ་བུག་ནང་ངོས་ཀྱི་སྐྱི་པགས་སྐམ་གས་ཐེབས་པ། སྣ་ལ་གཉན་ཚད་རྒྱས་པ་སོགས་ཀྱིས་སློང་གི་ཡོད་པ་དང་།
ལུས་སྤྱིའི་ནད་གཞིའི་རྐྱེན་ནི། ཁྲག་འཁྲུགས་པ་དང་། ཁྲག་རླུང་འཕེལ་བ། མཆིན་རྒུད་ཀྱི་ནད།
སྲིན་ནད། ཆམ་པ་རིམས་ཚད་ཕོག་པ། དེ་མིན་ཚད་པ་འཕེལ་བའི་ཟས་སྐོམ་བསྟེན་དྲགས་པ། མེ་ཉིས་
དྲོས་དྲགས་པ་སོགས་ཀྱི་རྐྱེན་གྱིས་སྣ་ཁྲག་ཤོར་སྲིད་པ་རེད།
གཉིས་པ། དབྱེ་བ།
སྣ་ནད་ཁྲག་འཛག་དེ་རིགས་རྣམ་པ་གསུམ། །
ཞེས་པ་སྟེ། སྣ་ནད་ཁྲག་འཛག་ལ་དབྱེ་བ་ཕྱེ་ན་ཀླད་པ་ལས་བྱུང་བ་དང་། སྣེ་བཞི་ལས་བྱུང་བ།
རྩ་ཁ་བྱེ་བ་ལས་བྱུང་བ་བཅས་རིགས་གསུམ་ཡོད།
གསུམ་པ།
སྤྱིའི་ནད་རྟགས།
༡ སྣ་ཁྲག་ཐིགས་པ་ཁ་ཤས་དོན་པ་དང་། མང་པོ་དོན་པ། འཛད་མེད་ཤོར་བ་སོགས་ཀྱི་མངོན་
100



ཚུལ་ཡོད་པ་རེད། གལ་ཏེ་སྣ་ཁྲག་ཕོན་ཆེན་ཤོར་བ་དང་། ཤོར་ཡུན་རིང་ཚེ་རླུང་འཕེལ་བ་དང་། ཟུངས་
ཁྲག་ཟད་པའི་ནད་སོགས་སློང་བ་མ་ཟད། ཚེ་སྲོག་ལའང་ཉེན་ཁ་ཆེན་པོ་འབྱུང་སྲིད་པ་རེད།
༣ བརྟག་ཞིབ་བྱེད་སྐབས་ཕལ་ཆེར་སྣ་ཁུང་བར་ཕྲུམ་གྱི་མདུན་ཕྱོགས་ཀྱི་འབྱར་སྐྱེ་ལས་ཁྲག་ཤོར་བ་
མང་ངོ་། །
བཞི་པ། བྱེ་བྲག་སོ་སོའི་རྟགས་དང་བཅོས་ཐབས།
༡ ཀླད་པ་ལས་བྱུང་བའི་རྟགས་བཅོས།
སེར་ལ་སླ་བ་ཀླད་པ་ལས་འབྱུང་སྟེ། ། སྨིན་དབྲག་མེས་བསྡམ་རྟ་སྦངས་སྣ་སྨན་བཏང་། །
ཞེས་པ་སྟེ། སྣ་ཁྲག་གི་མདོག་སེར་ལ་སླ་བ་ནི་ཀླད་པ་ལས་བྱུང་བ་ཡིན་ཏེ། དེ་ལ་སྨིན་དབྲག་ལ་མེ་
བཙའ་བཏབ་སྟེ་བསྡམ་པར་བྱ་ལ། རྟ་སྦངས་ཀྱི་ཁུ་བ་སྣ་སྨན་དུ་གཏང་བར་བྱ།
༢ སྨེ་བཞི་ལས་བྱུང་བའི་རྟགས་བཅོས།
སྨུག་ནག་སྣེ་བཞི་ལས་བབས་སྣེ་ས་བཅིང་། ། ནུ་མ་རླིག་པ་ཟ་འོག་སྐུད་པས་བཀྱིག །
ཅེས་པ་སྟེ། ཁྲག་གི་མདོག་སྨུག་ནག་བྱུང་ན་བརླུ་ཁུག་གཉིས་དང་། མཆན་འོག་གཉིས་ཏེ་སྣེ་ས་བཞི་
ལས་བབས་པ་ཡིན་པས། སྣེ་ས་དེ་བཞིའི་ཡན་ལག་ངོས་སུ་ཐི་གུས་བཅིང་། བུད་མེད་ཀྱི་ནུ་མ་དང་སྐྱེས་པའི་
ཚིག་པ་ཟ་འོག་སྐུད་པས་བཀྱིག་པར་བྱ།
༣ རྩ་ཁ་བྱེ་བ་ལས་བྱུང་བའི་རྟགས་བཅོས།
དམར་ལ་དྭངས་པ་རྩ་ཁ་བྱེ་བ་ཡིན། ། སྣ་ཡི་དབུགས་ཀྱིས་གར་སླེབས་དཔུང་འཛུམ་
བསྲེག ། སྣ་རུ་གསུར་བདུག་ཐང་དང་ལྡེ་གུ་བཏང་། །
ཞེས་པ་སྟེ། ཁྲུག་གི་མདོག་དམར་ལ་དྭངས་པ་ནི་རྩའི་ཁ་བྱེ་བ་ཡིན་པས། སྣ་ཡི་དབུགས་ཀྱིས་གར་
སླེབས་པའི་དཔུང་འཛུམ་གཉིས་སུ་མེས་བསྲེག་ལ། སྣ་རུ་མར་རྩམ་སོགས་ཀྱི་གསུར་བདུག་པ་དང༌། སྐྱེར་པ་
དང་། མཁན་སྐྱ་སོགས་ཀྱི་ཐང་གཏོང་བ་དང་། གུར་ཀུམ་དང་། མཚལ། གེ་སར་གསུམ་དང་མཁྲིས་
པ་སྣ་ཚོགས་ཀྱི་ལྡེ་གུ་ཕྱི་རྒྱུད་ལྟར་གཏང་བར་བྱ།
101



༩ སྤྱིའི་བཅོས་ཐབས།
ཀུན་ལ་མཁན་སྐྱའམ་སྦྲུ་མའི་རེང་བུ་ཡི། ། མགོ་ལ་གུར་ཀུམ་དོམ་མཁྲིས་ཟབ་མགྲོན་
ཐལ། ། ལྡེ་གུ་བྱུགས་ལ་ཕུགས་སུ་སླེབས་པར་བརྫང་། ། སྣ་ཁྲག་ཕལ་ཆེར་ཁྲག་འཕེལ་ལས་
འབྱུང་བས། ། རྩེ་ཆུང་གཏར་ཏེ་འོལ་ཁ་བསྒྱུར་བར་བྱ། །
ཞེས་པ་སྟེ། སྤྱིར་ན་རྒྱུ་རྐྱེན་གང་འདྲ་ཞིག་གིས་སྣ་ཁྲག་བྱུང་བ་ཡིན་ཡང་ཐོག་མར་འཕྲལ་དུ་སྣ་ཁྲག་
འགོག་ཐབས་བྱ་རྒྱུ་ཆེས་གལ་ཆེ་བར་བཟུང་ནས་ཁྲག་འགོག་པར་བྱེད་པ་དང་། དེ་དང་སྦྲགས་ཏེ་ཁྲག་ཤོར་
བའི་རྒྱུ་རྐྱེན་བཙལ་ནས་ནད་རྐྱེན་ལ་གཞིགས་ཏེ་གང་ལ་གང་འཚམས་ཀྱིས་སྨན་བཅོས་བྱེད་དགོས་པ་རེད། དེ་
ཡང་སྣ་ཁྲག་ཤོར་བའི་ནད་པ་ལ་དངངས་འཚབ་བྱ་མི་འཇུག་སྟེ་ལུས་པོ་ཙོག་པུར་ལྷོད་པར་བསྡད་དེ་རང་ཉིད་ཀྱི་
མཛུབ་མོས་སྣ་གཤོག་གི་འགྲམ་གཉིས་ནས་སྐར་མ་ལྔ་ནས་བཅུ་བར་གཅིར་བར་བྱ་བར་གདམས་པ་དང༌།
མགོ་དང་། དཔྲལ་བ། མཇིང་པ་སོགས་ཀྱི་གནས་སུ་ཆུ་བསིལ་གྱིས་དུགས་རྒྱག་པ། ཡང་ན་སྲིང་བལ་
གཙང་མ་སྣ་བུག་ནང་རྫོང་བ་སོགས་ཀྱི་ཐབས་ལ་བརྟེན་ནས་སྐབས་འཕྲལ་སྣ་ཁྲག་གཅོད་ཐབས་བྱེད་དགོས།
དེས་ཀྱང་མ་ཕན་ན་མཁན་སྐྱའམ་སྤུ་མའི་འབྲུ་དཀར་པོ་བརྡུངས་པ་ཟན་ཙམ་ལ་སྲོག་ཤིང་ལྟ་བུར་སྐུད་པ་མི་ཆད་
པར་བཏགས་པའི་རེང་བུ་སྣ་རུ་ཤོང་ཙམ་གྱི་མགོ་ལ་གུར་ཀུམ་དང་། དོམ་མཁྲིས། ཟབ་ཐལ། འགྲོན་
ཐལ་སོགས་ཀྱི་ལྡེ་གུ་བྱུགས་ལ་ཕུགས་སུ་སླེབས་ཚད་ཀྱི་བར་དུ་བརྫངས་ལ་བཞག ཁྲག་བབས་པ་ཆད་ནས་
སྣབས་བྱུང་ཚེ་རེང་བུ་ལྡོག་ཏུ་འོང་བས་དེ་དུས་སྐུད་པ་ནས་འཐེན་ན་སྨན་རོ་མ་ལུས་པར་འོང་། སྣ་ཁྲག་གི་རྒྱུ་
ནི་ཕལ་ཆེར་ཁྲག་འཕེལ་བ་ལས་འབྱུང་བས་ན། རྩེ་ཆུང་གཏར་ཏེ་ཆུའི་འོལ་ཁ་གཞན་དུ་བསྒྱུར་བ་ལྟར་བྱ།
ཕྱི་མ་ཕྲིན་ལས་རྒྱུད་ཀྱི་ཐང་གི་སྡེ་ཚན་ལས། སྐྱེར་པ་མཁན་སྐུ་བསྡུས་པའི་ཁུ་བ་ལ། ། དོམ་མཁྲིས་བཏབ་
བཏང་སྣ་ཁྲག་འཛག་པ་གཅོད། ། ཅེས་པ་ལྟར་གཏོང་བ་དང་། དེ་མིན་ཁོང་དུ་སྨན་ཐང་ཆེན་ཉེར་ལྔ་དང་།
གུར་གུམ་བརྒྱུད་པ་ཁ་ཚར་ཅན། སྐྱུ་རུ་ཉེར་ལྔ། མི་ཕམ་གྱི་ཁྲག་སེལལྔ་པ་སོགས་ནད་རྟགས་དང་བསྟུན་
ནས་གཏོང་དགོས་སོ། །
ལྔ་པ། སྔོན་འགོག་དང་ནད་གཡོག་བྱེད་ཚུལ།
༡ སྣ་ཁྲག་ཤོར་བའི་རྒྱུ་རྐྱེན་བཙལ་ཏེ། ནད་གཏིང་རྩ་བ་ནས་བཅོས་པར་བྱའོ། །
༢ སྣབས་ལུད་ཤུགས་ཀྱིས་འདོར་བ་དང་། སྣ་ཁུང་འབྲུད་པའི་གོམས་གཤིས་མི་ལེགས་པ་རྣམས་
སྤང་དགོས།
102



༣ ཁོང་ཁྲོ་བྱེད་པ་སོགས་འཛེམ་ཞིང་། བློ་བདེ་བག་ཕབ་ཏུ་གནས་དགོས་སོ། །
༩ ཁྲག་ཤོར་བའི་དུས་སུ་རྩོལ་བཅག་ཉུང་ཙམ་བྱ་ལ། ངལ་གསོ་མང་ཙམ་བྱའོ། །
༥ མེ་ཉིས་ལུས་སྟོད་དྲོས་དྲགས་པ་དང༌། རོ་ཚ་ཞིང་ནུས་པ་དྲོད་ཅན་གྱི་ཟས་སྐོམ་རྣམས་གནས་
སྐབས་སྤང་བར་བྱའོ། །
(འཇམ་དབྱངས་བསོད་ནམས།)
་
༣
བསམ་གཞིགས།
༡ སྣ་ནད་སྤྱི་ལ་ནང་གསེས་ཀྱི་དབྱེ་བ་དུ་ཡོད། གང་གང་ཡིན།
༢ སྣ་ནད་སྤྱི་ལ་རྟགས་གང་དང་གང་ཡོད།
སྣ་སུབས་ཞེས་པའི་ངེས་ཚིག་གང་།
སྣ་ནད་འབྲུམ་ཐོར་ལ་ཁོང་དུ་སྨན་སྦྱོར་གང་རྣམས་གཏོང༌།
༥ ཅི་ཞིག་ལ་སྣ་ནད་ཤ་ལུ་ཟེར། ནད་འདི་དཔྱད་ཀྱི་བཅོས་ཐབས་ཇི་ལྟར་ཡིན།
༦ རྒྱུ་རྐྱེན་གང་ཞིག་ལ་བརྟེན་ནས་སྣ་ནད་རྣག་འཛག་གི་ནད་བསྐྱེད་པ་རེད།
སྣ་ཁྲག་ཤོར་བ་ལ་རྒྱུ་རྐྱེན་གང་ཡོད།
སྣ་ཁྲག་ཤོར་བ་ལ་བཅོས་ཐབས་ཇི་ལྟར་བྱེད།
༩
ས
103



ལེའུ་ལྔ་པ།
ཁ་ཡི་ནད་གསོ་བ།
སྨན་དཔྱད་ཟླ་བའི་རྒྱལ་པོ་ལས། ལྕེ་ནི་སྙིང་རྩ་དང་འབྲེལ་ཏེ། ། རྩ་མིན་ཤ་མིན་ར་མ་ལུག ། ཤ་
རྣམས་དག་དང་འབྲེལ་བ་འོ། ། ཀླད་པའི་རྒྱུ་དང་འབྲེལ་བ་འོ། ། མཆུ་ནི་མཆེར་རྩ་དག་དང་འབྲེལ། །
ཤ་མིན་ལྤགས་མིན་ཁྱད་པར་ལས། ། སོ་ནི་སྣོད་དང་ཕོ་བར་འབྲེལ། ཨོལ་ཀོང་རུས་པ་ཀླད་པར་འགྲོ། །
ཀླད་པའི་དབང་པོ་དག་དང་འབྲེལ། ཞེས་གསུངས་པ་ལྟར་སྤྱིར་ན་ཁ་ནི་འཇུ་བྱེད་ལམ་བུའི་འགོ་ཚུགས་སའི་
གནས་ཡིན་ཞིང་། ཁ་ནང་དུ་སོ་དང་། ལྕེ། ལྕེ་ཆུང་སོགས་ཡོད་པ་དང་། ད་དུང་ལྕེ་འོག་གཤེར་རྨེན་
དང་། མ་མགལ་འོག་གི་གཤེར་རྨེན། ཟ་འགྲམ་གཤེར་རྨེན་སོགས་ཡོད་སྟབས་ཟས་རིགས་རྣམས་ཐོག་མར་
ཁའི་ནང་དུ་སླེབས་རྗེས་སོ་ཡིས་ཞིབ་ཞིབ་བཟོ་བ་དང་། ལྕེ་ཡིས་འདྲེ་ལོག་རྒྱག་པ། གོང་གི་གཤེར་རྨེན་
རྣམས་ལས་ཐོན་པའི་མཆིལ་མས་བརླན་གཤེར་གཏོང་བ་བཅས་ལ་བརྟེན་ནས་ཞིབ་མོར་མྱག་རྗེས་རླུང་སྲོག་
འཛིན་གྱི་བྱེད་ལས་ལ་བརྟེན་ནས་གྲྭ་བ་བརྒྱུད་མིད་པར་མིད་པ་རེད།
སོ་ནི་ཟས་རིགས་མྱུག་ཅིང་ལྡད་པར་བྱེད་པའི་གལ་ཆེའི་གྲུབ་ཆ་ཞིག་ཡིན་པར་མ་ཟད། དེར་སྐད་ཀྱི་སྒྲ་
དག་པར་འདོན་པའི་བྱེད་ལས་ཀྱང་ཡོད། མི་ལ་བྱིས་པ་ནས་དར་མའི་བར་སྔ་རྗེས་སུ་སོ་ཐེངས་གཉིས་སྐྱེ་རྒྱུ་
ཡོད་པ་དེར་ནུ་སོ་དང་བརྟན་སོ་ཟེར་ཞིང་། སོ་ཕྲེང་ནི་གོ་རིམ་ངེས་ཅན་ལྟར་གྲལ་འགྲིག་པོ་ཡོད་ལ། དེ་ནི་
དར་མའི་སྐབས་སུ་སྨྲ་བརྗོད་སོགས་ལ་གཅེས་པའི་མདུན་སོ་ཡས་མས་བཞི་རེ་སྟེ་བརྒྱད་དང་། མཛེས་བྱེད་ཀྱི་
མཆེ་བ་ཡས་མས་གཉིས་རེ་སྟེ་བཞི། ཟས་སོགས་ལྡད་ཅིང་གཅོད་པར་བྱེད་པའི་འགྲམ་སོ་ཡས་མས་བརྒྱད་རེ་
སྟེ་བཅུ་དྲུག མཐའ་བཞིའི་སོ་ཆུང་བཞི་སྟེ་བསྒྲིལ་བས་ངོ་གྲངས་སུམ་ཅུ་སོ་གཉིས་ཡོད།
ལྕེའི་དབང་པོ་འདི་ནི་གཟུགས་དབྱིབས་ཟླ་བ་བཀས་པ་དང་འདྲ་ཞིང་། འདི་ལ་རོ་འཛིན་ལྕེ་ཞེས་བྱ་སྟེ་
གཙོ་བོ་ཁ་ཟས་ཀྱི་རོ་བྲོ་བ་སོགས་ཚོར་བའི་ནུས་པ་ལྡན་པར་མ་ཟད། སྐད་སྒྲ་འདོན་རོགས་ཀྱི་ནུས་པ་དང་།
ཁ་ཟས་འདྲེ་ལོག་རྒྱག་པ། ཁ་ཟས་མིད་པའི་ནུས་པ་སོགས་ལྡན་ཡོད།
གོང་དུ་དབང་པོ་ལྔའི་ནང་ཚན་ལས་ཁ་སྦུག་གི་རྒྱུན་ལྡན་གྱི་གྲུབ་ཚུལ་དང་གནས་ལུགས། ནུས་པ།
དེ་དང་དེའི་བར་ཀྱི་འབྲེལ་བ་དང་ཆོས་ཉིད་སོགས་མདོར་བསྡུས་ཙམ་བརྗོད་ཡོད་ལ། གཤམ་དུ་ཕྱི་ནང་གྱི་
རྐྱེན་སྣ་ཚོགས་ལས་བྱུང་བའི་ཁ་ཡི་ནད་རིགས་ཀུན་གྱི་རྒྱུ་རྐྱེན་དང་དབྱེ་བ་རྟགས་བཅོས་སོགས་རྒྱུད་གཞུང་ནང་
104



ལྟར་འཆད་པར་བྱའོ། །
དང་པོ། སྤྱིའི་རྒྱུ་རྐྱེན།
རྒྱུ་རྐྱེན་ཟས་དང་སྤྱོད་ལམ་གདོན་ལ་སོགས། ། འདུ་བ་འཁྲུགས་པས་ཁ་ནད་སྐྱེད་པར་
བྱེད། །
ཅེས་པ་སྟེ། ཟས་སྤྱོད་དམན་ལྷག་ལོག་པ་དང་འདུ་བ་འཁྲུགས་པའི་རྐྱེན་གྱིས་ཁའི་ནད་ཐམས་ཅད་
རྐྱེད་པར་བྱེད་པ་ཡིན་ནོ། །
གཉིས་པ།
སྤྱིའི་དབྱེ་བ།
དབྱེ་བ་མཆུ་རྙིལ་སོ་ལྕེ་གྲེ་བ་རྐན། །
ཞེས་པ་སྟེ། ཁ་ནད་ལ་ནི་མཆུ་ནད་དང་། རྙིལ་ནད། སོ་ནད། ལྕེ་ནད། གྲེ་ནད། རྐན་
ནད་བཅས་དབྱེ་བ་དྲུག་གིས་བསྟན།
གསུམ་པ། སྤྱིའི་ནད་རྟགས།
ལྕེ་དང་ཁ་ནང་སོགས་ལ་འབྲུམ་ཐོར་དོན་ནས་ཚ་ཤར་དང་ན་ཟུག་གཏོང་བ། མཆུ་ནང་དུ་ཤ་ཆེན་སྐྱེས་
པ། སོ་རྙིལ་སྐྲངས་ཤིང་རྣག་ཁྲག་འཛག་ཅིང་དྲི་ངན་བྲོ་བ་སོགས་འབྱུང་ངོ༌། །
བཞི་པ། སྤྱིའི་བཅོས་ཐབས།
༡ སྨན་དཔྱད་ཀྱི་སྒོ་ནས་བཅོས་པ།
(༡） སྨན་གྱིས་བཅོས་པ།
ཁོང་སྨན་སྤུང་རྩི་བཅུ་གཉིས་དང་ཁྱུང་ལྔ་མདོག་བཞི། གུར་ཁྱུང་། མགོ་ནད་སེལ་བའི་ཕན་པ་ཀུན་
ལྡན་སོགས་གང་ལ་གང་འཚམས་ཀྱིས་བསྟེན་པར་བྱའོ། །
105



（༢) དཔྱད་ཀྱིས་བཅོས་པ།
ཕྱི་མ་རྒྱུད་ཀྱི་ཐང་གི་སྡེ་ཚན་ལས་ ནག་མཚུར་སེང་ཕྲོམ་ཨ་རུའི་གྲང་ཐང་གིས། ། མཁུར་བཀང་ཁ་
ཡི་ཁྲག་ནད་ཟུག་གཟེར་འཇོམས། ། ཞེས་གསུངས་པ་ལྟར་བསྟེན་པར་བྱ་བ་དང་། ཡང་ན་མན་ངག་རིན་
ཆེན་འབྱུང་གནས་ལས། རྒྱ་སྐྱེགས་ཞུ་མཁན་ཧོང་ལེན་ཀྱི་ལྕེ་དང་། ། གླ་རྩི་དོམ་མཁྲིས་ཀ་ར་བྱི་ཚེར་
སྦྱོར། ། མཁུར་བཀང་ཁ་ནང་ནད་རིགས་ཀུན་ལ་འགྲོ། ། ཞེས་གསུངས་པ་ལྟར་བསྟེན་པར་བྱའོ། །
༣ ཟས་སྤྱོད་ཀྱི་སྒོ་ནས་བཅོས་པ།
(༡) ཟས་ཀྱིས་བཅོས་པ།
རོ་ཚ་བ་དང་སྐྱུར་བ། ཤ་དང་མར་ཆང་སོགས་དྲོད་བཅུད་ཆེ་བའི་རིགས་རྣམས་ཉུང་བར་བསྟེན་ཞིང་
འཚོ་བཅུད་ལྡན་པའི་ཟས་ཤིང་ཏོག་གི་རིགས་དང་སྔོ་ཚལ་སོགས་བསྟེན།
(༢) སྤྱོད་ལམ་གྱིས་བཅོས་པ།
ནད་ཁམས་དང་མཐུན་པའི་སྤྱོད་ལམ་ནད་ཚ་གྲང་སོ་སོར་བསྟུན་ཤེས་པར་བྱའོ། །
ས་བཅད་དང་པོ།
མཆུ་ནད།
མཆུ་ནད་ཅེས་པ་ནི་ཟས་སྤྱོད་མི་འཚམས་པའི་དབང་གིས་མཆུ་ལ་གཉན་ཚད་དང་ཁྲག་རྒྱས་ནས་སྐྲངས་
འོང་བ་དང་། ལྷན་སྐྱེས་སོགས་ལས་བྱུང་བ་ཞིག་རེད།
དང་པོ། རྒྱུ་རྐྱེན།
རྒྱུ་རྐྱེན་ནི་འཇུ་བྱེད་མི་ལེགས་པ་དང་། འཚོ་བཅུད་མི་འདང་བའི་རྐྱེན་གྱིས་ལུས་ཀྱི་འདུ་བ་འཁྲུགས་ཏེ་
མཆུའི་ནད་རིགས་སྐྱེད་པར་བྱེད་པ་ཡིན།
གཉིས་པ། དབྱེ་བ།
མཆུ་ནད་གེ་མཆུ་ཤོ་རེ་བད་ཀན་དང་། ། གཅེན་དང་ཁྲག་རྒྱུས་ཁ་ཤུ་དྲུག་ཏུ་བཤད། །
106



ཅེས་པ་སྟེ། དབྱེ་བ་ནི་གྲེ་མཆུ་དང་། ཤོ་རེ། བད་ཀན། གཅེན། ཁྲག་རྒྱས། ཁ་ཤུ་བཅས་
དྲུག་གིས་བསྟན་ནོ། །
གསུམ་པ། སོ་སོའི་རྟགས་དང་བཅོས་ཐབས།
༡ གླེ་མཆུའི་ནད་ཀྱི་རྟགས་དང་བཅོས་ཐབས།
（༡） རྟགས།
དེ་རྟགས་གེ་མཆུ་མཆུ་ནང་ཤ་རྨེན་སྐྱེས། །
ཞེས་པ་སྟེ། གྲེ་མཆུ་ནི་མཆུའི་ནང་དུ་ཤ་ཆེན་སྐྱེས་ཏེ་སྤ་ཞིང་མི་བདེ་བ་འབྱུང་། །
（3)
བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཀ སྨན་གྱིས་བཅོས་པ།
གྲེ་མཆུ་ཤ་རྨེན་གྱི་རིགས་ལ་ཐོག་མར་སྨན་ཁྱུང་ལྔ་དང་སྤང་རྩི་བཅུ་གཉིས་སོགས་ཀྱིས་གཉན་ཚད་བཅག་
ཀ༢ དཔྱད་ཀྱིས་བཅོས་པ།
བཅོས་ཐབས་གྲེ་མཆུ་བྲུད་ལ་ལྕགས་ཀྱིས་བསྲེག ། སེང་ཕྲོམ་འཇིབ་རྩི་འབྲས་གསུམ་སྦྲང་
སྦྱར་བྱུག །
དཔྱད་ནི་སྐྱུང་བུ་རྣོན་པོས་བྲུད་ལ་ ལྕགས་སྲེག་ གིས་ བསྲེགས་རྗེས་ སེང་ཕྲོམ་དང་།
འཇིབ་རྩི། ཨ་རུ། བ་རུ། སྐྱུ་རུ་བཅས་ཞིབ་བཏགས་སྦྲང་དང་སྦྱར་ནས་བྱུག་པར་བྱའོ། །
ཁ ཟས་སྤྱོད་ཀྱི་སྒོ་ནས་བཅོས་པ།
ཁ༡ ཟས་ཀྱིས་བཅོས་པ།
རོ་ཚ་བ་དང་སྐྱུར་བ་ནུས་པ་ལྕི་བ་དང་དྲོ་བའི་རིགས་མི་བསྟེན་ལ་ཡང་ཞིང་བསིལ་བའི་རིགས་བསྟེན་པར་
བྱ།
ཁ༢ སྤྱོད་ལམ་གྱིས་བཅོས་པ།
མེ་ཉི་སོགས་ཚ་བའི་རིགས་དང་། རླུང་བསེར་བུ་ལ་འཛེམ་ཞིང་བསིལ་དྲོད་སྙོམ་པར་བྱའོ། །
ཅེས་པ་ སྟེ།
107



༢ ཤོ་རེའི་ནད་ཀྱི་རྟགས་དང་བཅོས་ཐབས།
（༡） རྟགས།
ཤོ་རེ་མཐོང་བས་མི་མཛེས་ཡ་ངར་འགྱུར། ། ཞེས་པ་སྟེ། ཤོ་རེ་ནི་མིག་ལམ་དུ་མཐོང་བས་མི་
མཛེས་ཤིང་ཡ་ང་བར་བྱེད་པ་ཡིན་ནོ། །
（3）
བཅོས་ཐབས།
ཤོ་རེ་གཡས་གཡོན་མཐའ་དྲས་མཁྲིས་པ་བྱུག ། དར་གྱིས་བཙེམས་ལ་ཧེལ་སྲབ་སྤྱིན་ཆུས་
བསྡམས། ། གད་མོ་མི་དགོད་བལྡད་མི་དགོས་པ་བཟའ། ། ཆེན་པ་འཁྲིགས་ནས་སྐུད་པ་
བཏོན་ལ་གསོ། ། ཞེས་པ་སྟེ།
ཀ དཔྱད་སྨན་གྱི་སྒོ་ནས་བཅོས་པ།
ཀ༡ དཔྱད་ཀྱིས་བཅོས་པ།
དཔྱད་ནི་ཤོ་རེ་ལ་བཟི་སྨན་བཏང་རྗེས་ཁ་གས་པའི་ཟེ་སྒྲོ་གཡས་གཡོན་མཐའ་ནས་སྲབ་པར་དྲས་ལ་རྨ་
སོས་པའི་སྨན་རིགས་བྱུགས་ནས་དར་སྐུད་ཀྱིས་སྦལ་འགྲོས་ཡ་ཡོ་མེད་པར་བཙེམས་ལ། དེའི་སྟེང་ཧེལ་སྲབ་
སྤྱིན་ཆུས་སྦྱར་ཏེ་འཚེམ་ཟིན་པར་བསྡམ། རྨ་ཁ་སོས་རྗེས་ཚེམ་བྱེད་སྐུད་པ་བཏོན་པར་བྱ།
ཀ8 སྨན་གྱིས་བཅོས་པ།
སྨན་ནི་ཅུ་གང་དང་། གུར་ཀུམ། དོམ་མཁྲིས། སྟག་ཤ། ག་བུར། ཡུ་གུ་ཤིང་རྣམས་ཞིབ་
པར་བཏུལ་བ་བསྟེན་པས་རྨ་ཚད་གཅོག གཞན་ཡང་གཉན་ཚད་ཡོད་ན་ཁྱུང་ལྔ་དང་
། ཚ་སྟོབས་རྒྱས་ན་
སྤང་རྩི་བཅུ་གཉིས་ལ་སོགས་གང་དགོས་རིག་པས་དཔྱད་ནས་བཅོས་པར་བྱ།
ཁ ཟས་སྤྱོད་ཀྱི་སྒོ་ནས་བཅོས་པ།
ཁ༡ ཟས་ཀྱིས་བཅོས་པ།
ཟསནི་སི་པན་དང་བཙོང་སྒོག་སོགས་རོ་ཚ་བའི་རིགས་མི་བསྟེན་ཞིང་ཁ་ཟས་བལྡད་མི་དགོས་པ་ཟ།
རྨ་ཁ་སོས་རྗེས་བཅུད་ཟས་ཀྱིས་གསོ་བར་བྱ།
ཁ༢ སྤྱོད་ལམ་གྱིས་བཅོས་པ།
སྤྱོད་ལམ་ནི་རྨ་ཁ་མ་སོས་བར་གད་མོ་མི་དགོད། རྩོལ་བཅག་རན་ཙམ་བྱེད་པ་ལས་གཞན་འཁྲུགས་
པའི་ལས་སོགས་སྤང་ངོ་།
108



༣ བད་མཆུའི་ནད་ཀྱི་རྟགས་དང་བཅོས་ཐབས།
（༡） རྟགས།
དེ་རྟགས་བད་མཆུ་སྐྱ་ཆོས་ཚ་དབལ་བྱེད། །
ཅེས་པ་སྟེ། བད་མཆུའི་ནད་ཀྱི་རྟགས་ནི་མཆུ་ཏོ་སྐུ་ཞིང་ཚོས་པ་དང་འདྲ་བར། ཚ་དབལ་བྱེད་པ་སྟེ་
ཚ་ཤར་ཆེ་བ་རེ་འོང་ངོ་། །
མན་ངག་རིན་ཆེན་འབྱུང་གནས་ལས། བད་མཆུའི་ནད་ནི་མཆུ་ཡི་མདོག་སྐྱ་ཞིང་། ། ཚོས་པ་འདྲ་
ལ་ན་ཟུག་ཆུང་བ་ཡིན། ། ཞེས་གསུངས་པ་ལྟར་བརྟག་པར་བྱའོ། །
（༢） བཅོས་ཐབས།
བད་ཀན་ཨ་རུ་སྒེ་གཤེར་ཐལ་བ་བྱུག ། ཡང་ན་ཨ་རུ་ར་དང་བུ་རམ་བྱུག ། ཡང་ན་སྦྲང་
རྩི་པ་ཋ་ཚ་གསུམ་བྱུག ། སྲིན་ལག་གཡོན་གྱི་ཚིགས་བར་འོག་ངོས་བསྲེག ། ཅེས་པ་སྟེ།
ཀ དཔྱད་དང་སྨན་ཀྱི་སྒོ་ནས་བཅོས་པ།
ཀ༡ དཔྱད་ཀྱིས་བཅོས་པ།
དཔྱད་ལ་འཇམ་དཔྱད་དང་རྩུབ་དཔྱད་གཉིས། འཇམ་དཔྱད་ལ་ཨ་རུ་དང་སྒེ་གཤེར་བརྡུངས་པའི་
ཐལ་བ་བྱུག་པའམ་ཡང་ན་ཨ་རུ་ར་དང་བུ་རམ་བསྲེས་ལ་བྱུག ཡང་ན་སྦྲང་རྩི་དང་། པ་ཋ་སྟེ་གོ་ཡུ། ཚ་
བ་གསུམ་སྦྱར་ལ་བྱུག
རྩུབ་དཔྱད་ལ་སྲིན་ལག་གཡོན་གྱི་ཚིགས་གསུམ་པའི་བར་མེ་ཡིས་བསྲེག ཚབས་ཆེ་ན་སེམས་ཅན་གང་
རུང་གི་རྩིབ་མ་བསྲེགས་པ་དཀར་པོར་སོང་བ་དེ་སྦྱར་ལའཐེན་ནས་ཁྲག་དབྱུང་བར་བྱའོ། །
ཀཐཱ སྨན་གྱིས་བཅོས་པ་།
སྨན་ནི་ཁྱུང་ལྔའི་སྟེང་དུ་གུ་གུལ་བསྣན་པས་ཆོས་རྗེའི་ཁྱུང་དྲུག་གིས་གཉན་ཚད་གཅོག་པར་བྱེད།
ཁ ཟས་སྤྱོད་ཀྱི་སྒོ་ནས་བཅོས་པ།
ཁ༡ ཟས་ཀྱིས་བཅོས་པ།
ཟས་སྐོམ་ནི་ཆུ་ཁོལ་མང་དུ་འཐུང་ཞིང་སྦྲང་རྩི་དང་འབྲུ་རྙིང་གི་ཟན་དྲོན་བསྟེན།
ཁ༢ སྤྱོད་ལམ་གྱིས་བཅོས་པ།
སྤྱོད་ལམ་བསིལ་བའི་རིགས་སྤངས་ཤིང་དྲོ་བ་བསྟེན་པར་བྱའོ། །
109
རྗེ



༩ གཅེན་ནད་ཀྱི་རྟགས་དང་བཅོས་ཐབས།
（༡) ནད་རྟགས།
གཅེན་ནི་འབྲུམ་ཐོར་ན་ལ་ཚ་བ་འབྱུང་། །
ཞེས་པ་སྟེ། གཅེན་ཞེས་པའི་ནད་ནི་མཆུ་ལ་འབྲུམ་ཐོར་སྐྱེས་ནས་ན་ལ་ཚ་བ་འབྱུང་བ་དང་། ནད་
འདི་ནི་བྱིས་པ་ལ་འབྱུང་མང་། ཁའི་ནང་དང་ལྕེ་ཐོག་ཏུ་བྱུང་ཚེ་ཁ་རིམས་ཀྱང་ཟེར།
（༢） བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཀ༡ སྨན་གྱིས་བཅོས་པ།
སྨན་ནི་གཙོ་བོ་བརྒྱད་པའི་སྟེང་དུ་ཁྱུང་ལྔ་བསྣན་པ་དང་། སྤང་རྩི་བཅུ་གཉིས་སོགས་གཉན་ཚད་
གཅོག་པའི་སྨན་གཏོང་།
ཀ༢ དཔྱད་ཀྱིས་བཅོས་པ།
གཅེན་ལ་ཁྲག་དབྱུང་སེང་ཕྲོམ་ལྡེ་གུ་བྱུག །
ཅེས་པ་སྟེ། མཆུ་གཅེན་ལ་དཔྱད་ནི་གཙག་བུས་བྲོད་ཙམ་བྱས་ནས་ཁྲག་ཕྱིར་དབྱུང་རྗེས་སེང་ཕྲོམ་
དང་། ཤིང་མངར། སྤོས་དཀར་གསུམ་གྱི་ལྡེ་གུ་བྱུག གཞན་ཡང་ཁྲགི་དབྱུང་ཤུལ་དུ་མཚུར་ཐལ་བཏབ་
ན་ཕན།
མན་ངག་རིན་ཆེན་འབྱུང་གནས་ལས། མཆུ་ནད་གཅེན་ནི་འབྲུམ་ཐོར་ཟུག་ཅན་འབྱུང་། ། དེ་ལ་
གོང་གི་སེར་པོ་གསུམ་དང་ནི། ། རུ་རྟ་ཞུ་མཁན་མར་སྦྱར་སྦྱོར་བ་མཆོག ཅེས་པ་ལྟར་བསྟེན་པར་བྱའོ། །
ཁ ཟས་སྤྱོད་ཀྱི་སྒོ་ནས་བཅོས་པ།
ཁ༡ ཟས་ཀྱིས་བཅོས་པ།
ཟས་ནི་སི་པན་དང་བཙོང་སྒོག་སོགས་རོ་ཚ་བའི་རིགས་སྤངས་ཏེ་སྔོ་ཚོད་དང་ཤིང་ཏོག་གི་རིགས་རྣམས་
བསྟེན་པར་བྱ།
ཁ༣ སྤྱོད་ལམ་གྱིས་བཅོས་པ།
སྤྱོད་ལམ་ཚ་གདུང་ཆེ་བའི་དུས་སུ་འཁྲུགས་ལས་སོགས་མི་བྱའོ། །
110



༥ མཆུ་ནད་ཁྲག་རྒྱས་ཀྱི་ནད་རྟགས་དང་བཅོས་ཐབས།
（༡） ནད་རྟགས།
ཁྲག་རྒྱས་སྨུག་ལ་སྦོམ་པོར་སྐྲངས་པ་ཡིན། །
ཞེས་པ་སྟེ། ཁྲག་རྒྱུས་ཀྱི་ནད་རྟགས་ནི་ཡ་མཆུ་དང་མ་མཆུ་གང་རུང་ལ་ཁྲག་རྒྱས་ཏེ་མཆུ་མདོག་སྨུག་ལ་
སྦོམ་པོར་སྐྱངས་པ་ཡིན་ནོ། །
（3) བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཁྲག་རྒྱས་སྐྱུ་རུའི་ཐང་བཏང་མཆུ་རྩ་གཏར། ཞེས་པ་སྟེ།
ཀ༡ སྨན་གྱིས་བཅོས་པ།
ཁུང་དུ་སྨན་སྐྱུ་རུ་ཉེར་ལྔའམ་སྐྱུ་རུའི་ཆིག་ཐང་ལ་སོགས་གཏང་བར་བྱ།
ཀ༢ དཔྱད་ཀྱིས་བཅོས་པ། དཔྱད་ནི་མཆུ་སྐུངས་ཡོད་པའི་སྟེང་དུ་ཙན་དན་དམར་པོ་ཆུར་བརྡར་
བའི་ཁུ་བ་བྱུག་པའམ་གཙག་བུས་བྲད་བྲད་བྱེད་ཅིང་ཁྲག་དབྱུང་བ་དང་ཡང་ན་སྲིན་ལག་གྲུབ་རྩ་དང་ན་མཐུར་
གང་རུང་ལ་ཁྲག་གཏར་བར་བྱ།
ཕན་བདེའི་བསིལ་ཟེར་སྤྲོ་བའི་བླ་གསལ་ཨེ་ལས་ ཡ་མཆུ་སྦོམ་ཞིང་ན་ན་ཕོ་བའི་སྐྱོན། ། ཚིགས་པ་
བཅུ་གཅིག་ཁ་གསུམ་མེ་ཡིས་བསྲོ། ། མ་མཚའི་ནད་ནི་མཆེར་བའི་བད་ཀན་རྒྱུས། ། ཚིགས་པ་བཅུ་གཉིས་
ཁ་གསུམ་བསྲེག་པའམ། ། ཡང་ན་ལ་མའི་འཛུམ་དུ་བསྲེག་པར་བྱ། ། ཞེས་གསུངས་པ་ལྟར་གང་ལ་གང་
འཚམས་ཀྱིས་བཅོས་དགོས།
ཁ ཟས་སྤྱོད་ཀྱི་སྒོ་ནས་བཅོས་པ།
ཁོ༡ ཟས་ཀྱིས་བཅོས་པ།
ཟས་སྐོམ་ནི་ཆང་རྒན་དང་ཨ་རག་ཤ་མར་རྙིང་བ་ཇ་གར་སོགས་ཚ་སྐྱུར་གྱི་རིགས་མི་བསྟེན་ཞིང་། རོ་ཁ་
ཞིང་ནུས་པ་བསིལ་བའི་རིགས་བསྟེན་པར་བྱ།།
ཁ༣ སྤྱོད་ལམ་གྱིས་བཅོས་པ།
ཁྲག་འཁྲུགས་པའི་སྤྱོད་ལམ་མེ་དང་ཉི་མར་བསྲོ་བ་དང་། དྲག་ཤུལ་གྱི་ལས་སོགས་སྤང་བར་བྱའོ། །
111



༢
༦ ཁ་ཞུའི་ནད་ཀྱི་རྟགས་དང་བཅོས་ཐབས།
（༡） ནད་རྟགས།
ཁ་ཤུ་མཆུ་ལ་ཤུ་བ་ཆགས་པའོ། །
ཞེས་པ་སྟེ། ནད་འདི་ཐོག་མར་མཆུ་ལ་ཆུ་བུར་འོང་ཞིང་ཚ་བ་འབྱུང་བ་དང་། རྗེས་སུ་ཤུ་བ་ཆགས་
པ་འབྱུང་ངོ༌། ། མན་ངག་རིན་ཆེན་འབྱུང་གནས་ལས། ཁ་གློག་ཁ་ཤུ་མཆུ་གློག་དོན་གཅིག་ལ། ། འདི་ནི་
ཁལ་ཤུ་བ་བྱུང་བ་སྟེ། ། དེ་ཡང་ནད་གཞིའི་དབང་དང་གྲིབ་སོགས་ཀྱི། ། དབང་གིས་ཡང་དང་ཡང་དུ་
འབྱུང་བའང་ཡོད། ། ཅེས་པ་ལྟར་བརྟག་པར་བྱའོ། །
བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཀ༡ སྨན་གྱིས་བཅོས་པ།
ཁོང་དུ་སྨན་བེ་དོ་བཅུ་གསུམ་དང་
། ཆོས་རྗེའི་ཁྱུང་དྲུག ཕན་པ་ཀུན་ལྡན་བཅས་གཏོང་ངོ་
། །
ཀ༢ དཔྱད་ཀྱིས་བཅོས་པ།
ཁ་ཤུ་བརྟོལ་ལ་ཁྱི་དབྲེ་ལྷམ་མཐིལ་གླན། །
ཞེས་པ་སྟེ། དཔྱད་ནི་ཤུ་བ་བརྟོལ་ཏེ་མཚལ་དཀར་དང་ཚ་བ་གསུམ་སྦྱར་བའམ་སྐྱེར་ཤུན་ལན་ཚ་སྦྱར་
བ་གང་རུང་གིས་བྱུག་པ་དང་ ཡང་ན་ཁྱི་དབྲེ་ཞེས་ཁྱི་འོག་ཅན་གྱི་རྨོངས་སྤུ་གཅིན་དྲེག་ཆགས་པ་དང་།
ལྷམ་གྱི་མཐིལ་གླན་པར་བྱའོ། །
ཁ ཟས་སྤྱོད་ཀྱི་སྒོ་ནས་བཅོས་པ།
ཁ༡ ཟས་ཀྱིས་བཅོས་པ།
ཟས་སྐོམ་ནི་བཙོང་སྒོག་སི་པན་དང་སྲ་བའི་རིགས་སོགས་མི་བསྟེན། ཡང་ཞིང་འཇུ་སླ་བའི་ཐུག་པའི་
རིགས་གཏོང་ངོ་། །
ཁ༢ སྤྱོད་ལམ་གྱིས་བཅོས་པ།
སྤྱོད་ལམ་ལ་གད་མོ་མི་དགོད། ཆུ་དང་རླུང་བསེར་བུས་མ་རེག་པར་བྱའོ། །
མན་ངག་རིན་ཆེན་འབྱུང་གནས་ལས། གཞན་གྱི་ཟས་ལྷག་དང་ནི་ཕོར་བར་འཛེམ། ། ཞེས་
གསུངས་པ་ལྟར་རོ། །
112



རེའུ་མིག་དང་པོ། མཆུ་ནད་དབྱེ་འབྱེད་བྱེད་པའི་རེའུ་མིག
ཁ་བྱང་།
ནད་མིང་།
ནད་རྟགས།
༡
གླེ་མཆུ།
མཆུའི་ནང་དུ་ཤ་རྨེན་སྐྱེས་པ།
ཆ
ཤོ་རེ།
ལྷན་སྐྱེས་ལས་བྱུང་བའི་ནད།
༣
བོད་མཆུ།
མཆུ་སྐུ་ཞིང་ཚོས་པ་འདྲ་བ།
༩
གཅེན།
ཁ་དང་ལྕེ་ཐོག་ཏུ་འབྲུམ་ཐོར་དཀར་པོ་བྱུང་བ།
༥
ཁྲག་རྒྱུས།
མཆུ་མདོག་སྨུག་པོར་སྐྲངས་པ།
༦
ཁ་ཤུ།
ཐོག་མར་མཆུ་ལ་ཆུ་བུར་འོང་།
རྗེས་སུ་ཤུ་བ་ཆགས།
ས་བཅད་གཉིས་པ། རྙིལ་ནད།
སོ་རྙིལ་གྱི་ནད་ཟེར་བ་དེ་ནི་ཟས་སྤྱོད་ལོག་པས་སོ་ཙར་ཤུགས་རྐྱེན་ཐེབས་ནས་གཉན་ཁ་རྒྱས་པའི་ནད་
ཅིག་རེད།
དང་པོ། ནད་རྟགས།
རྙིལ་ནད་གཡའ་ཞིང་འདྲུལ་ལ་རྣག་ཁྲག་འཛག །
ཅེས་པ་སྟེ། རྙིལ་ནད་ཀྱི་ནད་རྟགས་ནི་རྙིལ་གཡའ་ཞིང་འདྲུལ་ལ་རྣག་དང་ཁྲག་འཛག་པའོ། །
གཉིས་པ།
མི་ནོར་བའི་རྟགས།
བྲང་དང་རོ་སྟོད་མུར་འགྲམ་སོགས་མི་ན་ཞིང་རྙིལ་ཁོ་ན་སྦྱངས་ཤིང་ཁྲག་འཛག་ན་རྙིལ་ནད་ལས་གཞན་
མིན།
113



གསུམ་པ། འཁྲུལ་སོ་བསལ་བ།
རྙིལ་མདོག་སྨུག་ལ་མིག་སྤྲིན་དམར་པོར་གྱུར་པ་དང་། མགོ་དང་རོ་སྟོད་ན་བ་སོགས་བྱུང་ན་ཁྲག་རླུང་
གི་ནད་དང་འབམ་ནད་གྱེན་དུ་བྱེར་བ་ཡིན་པས་མ་འཁྲུལ་བར་ངོས་འཛིན་བྱེད་དགོས་སོ། །
བཞི་པ། བླ་གཉན་གྱི་ནད།
རྙིལ་ནད་སོ་རྩ་རུལ་བས་རྣག་ཁྲག་འཛག་པ་རུས་འབྲས་ལའགྱུར་འགྲོ་བས་དོ་སྣང་བྱེད་དགོས།
ལྔ་པ། བཅོས་ཐབས།
རྙིལ་ནད་དོམ་མཁྲིས་རྒྱ་སྐྱེགས་བ་ཤ་ཀ ། ཀྱི་ལྕེ་ཧོང་ལེན་ཞུ་མཁན་ཀ་ར་མར། ། སྦྱར་བ་
མཁུར་བཀང་སྣ་ཡི་སྨན་དུ་བཏང་། ། གླ་སྒང་སྐྱེར་བ་བཅའ་སྒ་འབྲས་བུ་གསུམ། འཇིབ་རྩི་
སྦྲང་དང་སྦྱར་བའི་མཁུར་བཀང་བཅང་། ། སྐྱེར་བ་རུ་རྟ་གླ་སྒང་ཤུ་དག་བཙོད། ། པ་ཋ་ཧོང་
ལེན་ཡུང་བ་སྦྲང་མཁུར་བཀང་། ། ཞེས་པ་སྟེ།
༡ སྨན་དཔྱད་ཀྱི་སྒོ་ནས་བཅོས་པ།
（༡） སྨན་གྱིས་བཅོས་པ།
ཁོང་དུ་སྨན་ཁྱུང་ལྔ་དང་། སྤང་རྩི་བཅུ་གཉིས། གུར་ཁྱུང་སོགས་འབྲེལ་ཡོད་ཀྱི་སྨན་སོགས་གཏོང་།
（༢） དཔྱད་ཀྱིས་བཅོས་པ།
དཔྱད་ནི་རྙིལ་ནད་ལ་དོམ་མཁྲིས་དང་། རྒྱ་སྐྱེགས། བ་ཤ་ཀ ཀྱི་ལྕེ་དཀར་པོ། ཧོང་ལེན།
ཞུ་མཁན་བཅས་ཀ་ར་མར་དང་སྦྱར་བ་མཁུར་བ་བཀང་སྟེ་སྨན་ཁུ་སོ་ནུབ་པར་ཁ་བཀང་ནས་ཡུན་རིང་བར་
བཞག་ལ་དེ་ནས་ཕྱིར་ཕོ་བའོ། ། སྨན་སྦྱོར་དེ་ད་དུང་སྣ་སྨན་དུ་ཡང་བཏང་བར་བྱའོ། ། ཡང་ན་གླ་སྒང་
དང་སྐྱེར་བ། བཅའ་ས། འབྲས་བུ་གསུམ། འཇིབ་རྩི་དངོས་སམ་སྲི་ཡང་ཀུ་རྣམས་སྦྲང་དག་སྦྱར་བའི་
མཁུར་བཀང་གོང་བཞིན་བཅང་། ཡང་ན་སྐྱེར་བ། རུ་རྟ། གླ་སྒང་། ཤུ་དག་ བཙོད། པ་ཋ་སྟེ་
གོ་ཡུ། ཧོང་ལེན། ཡུང་བ། སྦྲང་རྩི་བཅས་སྦྱར་བའི་སྨན་ཁུ་མཁུར་བཀང་བྱའོ། །
114



ཕྱག་རྡོར་མགོན་པོས། རྙིལ་ནད་སེལ་བའི་མན་ངག་འདི་ཡིན་ཏེ། ། མཛེ་ཚྭ་མར་གསར་སྦྱར་ནས་
རྙིལ་ལ་བྱུག ། ཁྲག་ལ་མི་འཇིགས་ལག་ལེན་མྱོང་གྲུབ་ཡིན། ། ཞེས་དང་། གླིང་སྟོད་ཆོས་རྗེས། ཁྲག་
འཛག་ཤེ་རུལ་མནམ་པ་ལ། ། གོ་ཡུ་སྟོད་ཇ་བྲག་སྤོས་སྦྱར། ། ཆུ་གཙང་ཁུ་བའི་འདམ་འཐག་བྱུག །
ཅེས་གསུངས་པ་ལྟར་བཅོས་པར་བྱའོ། །
༢ ཟས་སྤྱོད་ཀྱི་སྒོ་ནས་བཅོས་པ།
(༡) ཟས་ཀྱིས་བཅོས་པ།
ཟས་སྐོམ་ཚ་སྐྱུར་དྲོད་ཅན་གྱི་རིགས་མ་ཡིན་པ། ལ་ཕུག་གཞོན་ནུ་དང་ཁང་ཕུག་པའི་སྔོ་ཚོད་སོགས་
ཡང་ལ་བསིལ་བའི་རིགས་རྣམས་བསྟེན་པར་བྱ།
（༢) སྤྱོད་ལམ་གྱིས་བཅོས་པ།
སྤྱོད་ལམ་མེ་དང་ཉི་མས་གདུང་བ་དང་ཟས་སྐོམ་ཚ་མོའི་རིགས་ཀྱིས་ཐུག་རེག་མི་བྱའོ། །
ས་བཅད་གསུམ་པ། སོ་ནད།
སོ་ནད་ནི་མདུན་སོ་བརྒྱད་དང་མཆེ་བ་བཞི། འགྲམ་སོ་ཉི་ཤུ་སྟེ་སུམ་ཅུ་རྩ་གཉིས་གང་རུང་ཞིག་ལ་ནད་
རྣམ་པ་དུ་མས་མནར་ཏེ་ན་བ་ལ་ཟེར། འདི་ནི་རྒྱུད་དུ་མཐོང་མང་བའི་ནད་རིགས་ཤིག་རེད།
དང་པོ། རྒྱུ་རྐྱེན་སྤྱི།
རྒྱུ་རྐྱེན་གཞི་མཐུན་ནི་ཟས་སྤྱོད་མི་འཚམ་པ་དང་། ཁྱད་པར་དུ་ཟས་སྐོམ་ཚ་སྐྱུར་མངར་ཆའི་རིགས་
བསྟེན་དྲགས་པ་སོགས་ཀྱིས་ལུས་ཀྱི་འདུ་བ་འཁྲུགས་ཏེ་སོ་ནད་ཐམས་ཅད་སྐྱེད་པར་བྱེད་དོ། །
གཉིས་པ། དབྱེ་བ་སྤྱི།
སོ་ནད་བད་རླུང་ཁྲག་མཁྲིས་སོ་འབྲས་སྲིན། །
ཞེས་པ་སྟེ། སོ་ནད་ལ་དབྱེ་བ་ཕྱེ་ན་རླུང་དང་། བད་ཀན། ཁྲག་མཁྲིས། སོ་འབྲས། སོ་སྲིན་
115



བཅས་ལྔ་ཡོད་དོ། །
གསུམ་པ། སོ་ནད་སོ་སོའི་བརྟག་ཐབས་དང་བཅོས་ཐབས།
༡ རླུང་ལས་གྱུར་པའི་ལོ་ནད།
རླུང་ལས་གྱུར་པའི་སོ་ནད་ཟེར་བ་ནི། རླུང་གི་གནས་ནི་གཙོ་བོ་སོའི་རུས་པ་ཡིན། དེར་ཟས་སྤྱོད་མི་
འཚམས་པའི་དབང་གིས་ཕལ་ཆེར་སོ་རུས་ལ་ནད་འགྱུར་བྱུང་བའི་ནད་ཅིག་ཡིན།
（༡） རྒྱུ་རྐྱེན།
རྒྱུ་རྐྱེན་ཟས་སྤྱོད་དམན་ལྷག་ལོག་པ་དང་། ཁྱད་པར་དུ་མྱ་ངན་དང་བྱུར་ཆགས་སོགས་ཀྱིས་འདུ་བ་
འཁྲུགས་པར་རླུང་གི་སོ་ནད་བསྐྱེད་དོ། །
（3） ནད་རྟགས།
རླུང་གིས་སོ་ནད་ཟེར་བ་ལངས་ནས་ན། ། འཕར་རྩ་འཁྱུག་ཅིང་གྲང་མོ་བཟོད་ཐབས་
མེད། །
ཅེས་པ་སྟེ། རླུང་ལས་གྱུར་པའི་སོ་ནད་ནི་ན་ཟུག་གི་ཚོར་བ་བེར་བ་སྟེ་འགུལ་སྙམ་བྱེད་ཅིང་ལྡང་དུབ་
ཅན་གྱི་ཟུག་གཟེར་ལངས་ནས་ན་བ་དང༌། འཕར་རྩ་རྣམས་འཁྱུག་ཅིང་ཟས་སྐོམ་གྲང་མོའི་རིགས་དང་བསེར་
བུ་ཕོག་ཚེ་བཟོད་ཐབས་མེད་པའི་ན་ཟུག་འབྱུང་བ་ཡིན་ནོ། །
（༣) མི་ནོར་བའི་རྟགས།
གྲང་ལྷགས་ཕོག་ཚེ་ལྷག་པར་ན་བ་དང༌། གཟེར་བ་མི་བརྟན་ཞིང་འཕེལ་འབྲི་བྱེད། དྲོད་དུགས་
བྱས་ཚེ་ཕན་སྙམི་འབྱུང་།
（༤)
ཀ སྨན་དཔྱད་ཀྱི་སྒོ་ནས་བཅོས་པ།
ཀ༡ སྨན་གྱིས་བཅོས་པ།
རླུང་ལས་གྱུར་པའི་སོ་ནད་ལ་ཁོང་སྨན་ཨ་གར་སོ་ལྔ་དང་། ཤིང་ཀུན་ཉེར་ལྔ། ཁྱུང་ལྔ་ཚད་ལྡན་
སོགས་བསྟེན་པར་བྱ།
ཀ3 དཔྱད་ཀྱིས་བཅོས་པ།
སོ་ནད་རླུང་གྱུར་སྣུམ་ལྡན་དུགས་ཀྱིས་བདུག ། ། རླུང་འཇོམས་སྨན་དང་ཞུན་མར་བསྐོལ་
བཅོས་ཐབས།
116



བས་བསྲེག ། ཤིང་མངར་ཏིལ་སྦྲང་འོ་མ་མཁུར་བར་བཅང་། ། འཕར་རྩ་མེས་མནན་འབྲས་
བུའི་སྨན་མར་སྦྱར། །
ཞེས་པ་སྟེ། དཔྱད་ཀྱིས་བཅོས་པ་ལ་འཇམ་དཔྱད་དང་རྩུབ་དཔྱད་གཉིས། འཇམ་དཔྱད་ནི་ཚ་ག
གསུམ་དང་སྒོག་སྐྱ། ཤིང་ཀུན། ཛཱ་ཏི། གོ་ཡུ་བཅས་དར་རས་ལ་གཏུམས་ནས་མར་དཀར་ནང་བཙོས།
དྲོན་མོ་སོ་བར་དུ་བཟུང་ནས་དུགས་བྱ། ཡང་ན་རླུང་འཇོམས་ཀྱི་སྨན་ཛཱ་ཏི་དང་ཤིང་ཀུན་སོགས་དང་ཞུན་
མར་བསྐོལ་བའི་མར་ཙག་བྱས་ལ་བསྲེག ཤིང་མངར་དང་། ཏིལ་ནག སྦྲང་། འོ་མ་རྣམས་སྦྱར་བ་
མཁུར་བར་གོང་བཞིན་བཅང་བར་བྱ། འབྲས་བུ་གསུམ་ཀྱི་སྨན་མར་ཕྱི་རྒྱུད་ལྟར་སྦྱར་བར་བྱ་ཞེས་སྤྱིར་བཏང་
དང་། ལག་ལེན་དུ་འབྲས་བུ་གསུམ་དང༌། ཤིང་ཀུན། གླ་རྩི། སྒོག་སྐྱ། སྨན་ཆེན་རྣམས་དར་གྱིས་
གཏུམས། ཤིང་བུ་ལ་བསྐྱོན་ནས་མར་ཁུར་བསྲེགས། གང་ན་བའི་སྟེང་དུ་སྦྱར་བར་བཞེད་དོ། ། ཞེས་བི་
སྔོན་ལས་གསུངས།
གཞན་ཕན་བདེ་བསིལ་ཟེར་སྤྲོ་བའི་ཟླ་བསིལ་ཨེ་ལས། ཚ་བ་གསུམ་དང་བྱི་ཏང་ཀ ། མ་རུ་ཙེ་དང་
སྨན་ཆེན་དང་། ། སྒོག་སྐྱ་རྣམས་ནི་རས་ཐུམ་བྱུ། ། མར་དཀར་བཙོས་པའི་དྲོད་མོ་དེ། ། སོ་བར་དག་ཏུ་
བསྟེན་པར་བྱ། ། རླུང་གི་སོ་ནད་སེལ་བར་བྱེད། ། ཅེས་པ་དག་གིས་བཅོས།
རྩུབ་དཔྱད་ནི་གང་ན་བའི་ཕྱོགས་ཀྱི་མུར་འགྲམ་འཕར་རྩ་མེས་བསྲེག་པར་བྱའོ། །
ཁ རྫས་སྤྱོད་ཀྱི་སྒོ་ནས་བཅོས་པ།
ཟས་སྐོམ་ནི་ཆང་
ཆང་རག་དང་ལུག་ཤ་སོགས་དྲོད་བཅུད་ཀྱིས་བཅོས། སྤྱོད་ལམ་རླུང་བསེར་བུ་མི་ཕོག་
པར་བྱའོ། །
༢ ཁྲག་མཁྲིས་ལས་གྱུར་པའི་སོ་ནད།
ཁྲག་མཁྲིས་ལས་གྱུར་པའི་སོ་ནད་ནི། མཁྲིས་པའི་གནས་ནི་ཁྲག་རྩ་ལ་གནས་པ་ཡིན། དེར་གཞི་
མཐུན་པའི་ཟས་སྤྱོད་མི་འཚམས་པའི་དབང་གིས་སོའི་ཁྲག་རྩར་ནད་སྐྱེད་པར་བྱེད་པ་ཡིན་ནོ། །
（༡) རྒྱུ་རྐྱེན།
རྒྱུ་རྐྱེན་གཞི་མཐུན་ནི་ཟས་སྤྱོད་དམན་ལྷག་ལོག་པ་དང་། ཁྱད་པར་ཟས་སྐོམ་ཚ་སྐྱུར་གྱི་རིགས་བསྟེན་
དྲགས་པས་སློང་།
（༢） ནད་རྟགས།
ཁྲག་མཁྲིས་དྲོད་ཆེ་རྩ་རྒྱངས་བཅུད་ཟས་གནོད། །
117



ཅེས་པ་སྟེ། ཁྲག་མཁྲིས་ལས་གྱུར་པའི་སོ་ནད་ནི་དྲོད་ཆེ་ཞིང་རྣ་བའི་ལྗོན་ཤིང་དང་མུར་འགྲམ་འཕར་
རྩ་སོགས་བརྒྱངས་པ་ལྟར་རྒྱས་འོང་བས་འཁྱུག་ཅིང་ན་ཟུག་ཆེ། མེ་ཉི་དང་དྲོད་བཅུད་ཆེན་པོའི་ཟས་གནོད་
ཅིང་བསིལ་བ་བསྟེན་ན་ཕན་སྙམ་བྱེད།
（༣） མི་ནོར་བའི་རྟགས།
ཀ རྩ་དྲག་ཏུ་འཕར། ཁ གཟེར་དང་ཚ་དྲོད་ཆེ། ག དྲོད་བཅུད་ཀྱིས་གནོད།
（༤) བཅོས་ཐབས་བསྟན་པ་
ཀ སྨན་དཔྱད་ཀྱི་སྒོ་ནས་བཅོས་པ།
ཁྲག་མཁྲིས་སོ་ནད་སྐྱུ་རུའི་ཐང་བཏང་གཏར། འབྲས་བུ་གསུམ་དང་རུ་རྟ་བ་ཤ་ཀ
རྒྱ་སྐྱེགས་སྐྱེར་པ་ཀ་ར་མཁུར་བཀང་བཅང་། ། ཙན་དན་དཀར་དམར་ལྡེ་གུ་ཕྱི་ནས་བྱུག །
ཅེས་པ་སྟེ།
ཀ༡ སྨན་གྱིས་བཅོས་པ།
སྨན་ནི་སྤང་རྩི་བཅུ་གཉིས་དང་། གུར་ཁྱུང་། སྐྱུ་རུའི་ཆིག་ཐང་སོགས་གཏང་བར་བྱའོ། །
ཀ དཔྱད་ཀྱིས་བཅོས་པ།
ཁྲག་མཁྲིས་ལས་གྱུར་པ་ལ་ཐོག་མར་སྐྱུ་རུའི་ཐང་ལན་འགའ་བཏང་རྗེས་སོ་རྩ་འཕར་བ་ལ་ཁྲག་ཉུང་ཙམ་
གཏར། དེ་ནས་འབྲས་བུ་གསུམ་དང་། རུ་རྟ། བ་ཤ་ཀ རྒྱ་སྐྱེགས། སྐྱེར་པ། ཀ་ར་བཅས་སྦྱར་
བའི་ཁུ་བས་མཁུར་བཀང་གོང་བཞིན་བཅང་ཞིང་ཙན་དན་དཀར་དམར་གྱི་ལྡེ་གུ་ཕྱི་ནས་བྱུག་པར་བྱའོ། །
ཁོ ཟས་སྤྱོད་ཀྱི་སྒོ་ནས་བཅོས་པ།
ཟས་སྐོམ་ནི་བ་མངོའི་མར་གསར་དང་། གླང་ཤ། རོ་ཁ་ཞིང་ནུས་པ་བསིལ་བའི་རིགས་ཀྱི་ཚོད་མ་
སོགས་བསྟེན། སྤྱོད་ལམ་ནི་མེ་ཉི་དྲོ་བའི་རིགས་སྤངས་ཤིང་བསིལ་བའི་རིགས་བསྟེན་པར་བྱའོ། །
༣ བད་ཀན་ལས་གྱུར་པའི་སོ་ནད།
ཟསཀན་ལས་གྱུར་བའི་སོ་ནད་ནི། བད་ཀན་གྱི་གནས་ནི་སོ་རྙིལ་ཡིན་ལ། དེར་གཞི་མཐུན་པའི་
ཟས་སྤྱོད་མི་འཚམས་པའི་དབང་གིས་རྙིལ་ནད་སྐྱེད་པར་བྱེད་པ་ཡིན་ནོ། །
（༡） རྒྱུ་རྐྱེན།
རྒྱུ་རྐྱེན་ནི་གཙོ་བོ་ཟས་སྤྱོད་དམན་ལྷག་ལོག་པ་དང་། ཁྱད་པར་ལྕི་བསིལ་གྱི་རིགས་བསྟེན་དྲགས་
118



（3）
ནད་རྟགས།
བད་ཀན་སོ་ནད་རྙིལ་འདྲུལ་དྲི་མི་ཞིམ། །
ཞེས་པ་སྟེ། བད་ཀན་ལས་གྱུར་པའི་སོ་རྙིལ་འདྲུལ་ཞིང་དྲི་མི་ཞིམ་པ་འབྱུང་ངོ། །
（༣) མི་ནོར་བའི་རྟགས།
ཀ ན་ཟུག་མི་ཆེ། ཁ ནད་མྱུར་དུ་མི་དྲག ག དྲི་ངན་བྲོ།
（ ༩ )
བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཀཱ༡ སྨན་གྱིས་བཅོས་པ།
སྨན་ནི་ཁྱུང་ལྔ་དང་། ཕན་པ་ཀུན་ལྡན་སོགས་གཏོང་།
ཀཤུ དཔྱད་ཀྱིས་བཅོས་པ།
བད་ཀན་སོ་བྲུད་བུལ་ཏོག་སྤྲང་རྩི་བྱུག །ཡང་ན་ཅོང་ཞི་སྦྲང་སྦྱར་སྟར་བུ་བྱུག །
ཅེས་པ་སྟེ། སོ་རྩ་གཙང་མར་བྲུད་ལ་དེའི་རྗེས་བུལ་ཏོག་ཆུ་བཅད་དང་སྦྲང་རྩི་སྦྱར་བ་བྱུག ཡང་ན་
རྟ་དཀར་པོའི་སྤུ་སྒྲུབ་བསྲེགས་བཏང་བའི་ཕྱེ་མ་བྱུག ། ཡང་ན་སོ་རྙིལ་བུད་ཤུལ་དུ་ཅོང་ཞི་དང་སྦྲང་སྦྱར་བ་
སྟར་བུ་དང་བཅས་པ་བྱུག་པར་བྱའོ། །
ཁ ཟས་སྤྱོད་ཀྱི་སྒོ་ནས་བཅོས་པ།
ཁ༡ ཟས་ཀྱིས་བཅོས་པ།
ཟས་སྐོམ་ནི་སྐམ་སའི་འབྲུ་རྙིང་གི་ཟན་དོན་དང་། གཡག་ཤ་དང་ཉ་ཤ གར་ཆང་དང་ཆུ་བསྐོལ་
སོགས་བཏང་བར་བྱ།
ཁ༣ སྤྱོད་ལམ་གྱིས་བཅོས་པ།
སྤྱོད་ལམ་ནི་སོ་ཆུ་དྲོན་དང་། སོ་རྩི་སོགས་ཀྱིས་ཡང་ཡང་བཀྲུ་ཞིང་ལྡད་དགོས་པའི་ཟས་རྣམས་ཟ་ག
དང་། དྲོ་བའི་གནས་སུ་འདུག་གོ །
༩ སོ་འབྲས།
སོ་འབྲས་ཅེས་པའི་ནད་དེ་ནི་ཕལ་ཆེར་དྭངས་མ་མ་ཞུ་བས་སོ་རྩར་གོང་བུར་བསྒྲིལ་ནས་ལུས་ཁམས་ཀྱི་
དྭངས་མའི་བཅུད་རྫས་འཐེན་འགྲོ་བ་དང་། བྱེར་ཞིང་འཕེལ་མྱུར་བའི་རྣམ་པ་ཅན་ཞིག་ཡིན།
119



（༡)རྒྱུ་རྐྱེན།
རྒྱུ་རྐྱེན་གཞི་མཐུན་ནི་སྔོན་མའི་ལས་དང་། འཕྲལ་རྐྱེན་འགྲམས་པ་དང་། ནད་འཁྲུགས་པ་དང་།
ཁ་ཟས་དྭངས་མ་མ་སྨིན་པ་སོགས་ཀྱིས་ངན་ཁྲག་རྒྱས་ཏེ་སོ་རྩར་བྱེར་བ་རླུང་གིས་བསྒྲིལ་ནས་འབྱུང་།
（3） ནད་རྟགས།
སོ་འབྲས་སོ་རྩར་སྐྲངས་ཤིང་རྣག་ཏུ་འགྱུར། །
ཞེས་པ་སྟེ། སོ་འབྲས་ནི་སོའི་རྩ་བ་ཡ་མགལ་དང་མ་མགལ་གང་རུང་གི་ལྷ་བའི་ནང་དུ་སྲ་མཁྲེགས་ཀྱི་
རྣམ་པ་ཅན་ཞིག་ཐོག་མར་སྐྲངས་ཤིང་དེ་འཕེལ་མྱུར་ཞིང་མཆེད་སྐྱེན་པ་དང་། མཐར་རྣག་ཏུ་འགྱུར་དེ་ལུས་
ཟུངས་ཀྱི་སྟོབས་མྱུར་དུ་འཇོམས་པར་བྱེད་པའི་ནད་ངན་ཞིག་གོ །
（3) མི་ནོར་བའི་རྟགས།
ཀ ལུས་ཟུངས་འཛད། ཁ སྐྲངས་སྲ་ཞིང་བརྟན། ག ནད་འཕེལ་མྱུར།
(༤） འཁྲུལ་སོ་བསལ་བ།
སོ་སྲིན་དང་སོ་འབྲས་གཉིས་དུས་ཐོག་ཏུ་བཅོས་མ་ཐུབ་ན་རྣག་དང་ཆུ་སེར་འཛག་པ་འདྲ་ན་ཡང་སོ་
འབྲས་ནི་ལུས་ཟུངས་ལ་ཤུགས་རྐྱེན་ཐེབས་སླ་བའི་ནད་ཅིག་ཡིན་པས་མི་ནོར།
(༥) བཅོས་ཐབས།
སོ་འབྲས་སྲུབ་ཀ་རྒྱུ་ཚུ་ནལ་ཤམ་བྱུག རྙིལ་ནད་ལྟར་བཅོས་མ་ཕན་བྱུད་ལ་བསྲེག །
ཅེས་པ་སྟེ།
ཀ སྨན་དཔྱད་ཀྱི་སྒོ་ནས་བཅོས་པ།
ཀ༡ སྨན་གྱིས་བཅོས་པ།
ཁོང་དུ་སྨན་གུར་ཁྱུང་དང་། སྤང་རྩི་བཅུ་གཉིས། རནྡྷབསམ་འཕེལ་སོགས་འབྲེལ་ཡོད་ཀྱི་སྨན་སྦྱོར་
རྣམས་གཏོང།
ཀ༣ དཔྱད་ཀྱིས་བཅོས་པ།
སོ་འབྲས་ཀྱི་ནད་ལ་ཐོག་མ་ནས་སྲུབ་ཀ རྒྱ་ཚྭ། ན་ལེ་ཤམ་བཅས་སྦྱར་བ་བྱུག་པ་དང་། ཡང་ན་
གོང་གི་རྙིལ་ནད་ལྟར་བཅོས་ལ། དེ་ཡང་མ་ཕན་ན་གང་ན་བྲུད་ལ་མར་ཙག་གིས་བསྲེག་པར་བྱ། ཤ་ལ་
བབས་ན་བདུད་རྩི་ལྔས་བདུག་པ་དང་། རུས་ལ་འབའ་ཆ་དང༌། རུས་པ་སྣ་ཚོགས་ཀྱིས་ལུམས་བྱའོ། །
120



༥ སོ་སྲིན།
སོ་སྲིན་གྱི་ནད་ཟེར་བ་དེ་ནི་ཕྱི་ནང་གི་རྐྱེན་དང་འཕྲད་པ
་པས་ཕལ་ཆེར་སོ་མགོ་དང་སོ་སྐེ་ལ་ནད་འགྱུར་
བྱུང་ནས་རིམ་བཞིན་སོ་རུལ་ནས་ཁ་ཤོ་ཆགས་པའི་ནད་ཅིག་རེད།
(༡) རྒྱུ་རྐྱེན།
རྒྱུ་རྐྱེན་གཞི་མཐུན་ནི་ཟས་སྐོམ་རྣམས་སོ་གསེང་དུ་ལུས་ནས་རུལ་སྐྱུར་ཆགས་པ་དང་། སོ་གྲལ་འགྲིག་
པོ་མིན་པ་ལྡིབ་རྩེག་ཏུ་ཡོད་པ། ཡང་ན་ཁ་ཟས་མངར་སྐྱུར་རིགས་བསྟེན་དྲགས་པ་སོགས་ཀྱིས་ལུས་ཀྱི་འདུ་བ་
འཁྲུགས་ཏེ་སོ་སྲིན་གྱི་ནད་སྐྱེད་པར་བྱེད་དོ། །་
（༢)ནད་རྟགས།
སྲིན་ནད་ཚ་གྲང་གང་ཡང་རེག་ཐབས་མེད། །ལྡང་དུབ་བྱེད་ཅིང་ཟུག་ལངས་ལྷང་ལྷང་
གཟེར།
ཞེས་པ་སྟེ། ཐོག་མར་སོའི་གྲུབ་ཆར་ནག་ཐིག་ཅན་གྱི་རལ་རྡོལ་ཆུང་ཆུང་ཆགས་པ་དང་། ཟས་སྐོམ་
རོ་མངར་སྐྱུར་དང་། ཡང་ན་ཚ་གྲང་གང་ཡང་སོར་རེག་ཐབས་མེད་པའི་ན་ཟུག་གཏོང་བ་དང་།
སོའི་རལ་རྡོལ་ཆེ་རུ་ཕྱིན་ཏེ་སོའི་རྐང་མར་ལ་ཐུག་སྐབས་མུ་མཐུད་ནས་བཟོད་ཐབས་མེད་པའི་ན་ཟུག་ཛ་དྲག་
གཏོང་བ་དང་། འགྲམ་པ་དང་རྣ་བའི་རྒྱུད་དུ་ཡང་གཟེར་ཟུག་རྒྱག་པ་སོགས་ཀྱི་མངོན་ཚུལ་ཡོད།(སོ་རུལ་
མཆེད་ཚུལ་དཔེ་རིས་༥--ནང་གསལ།)
ལ།
དཔེ་རིས་༥-༤ སོ་རུལ་མཆེད་ཚུལ།
(༣） མི་ནོར་བའི་རྟགས།
གནོད་སྐྱོན་ཕོག་པའི་སོ་དེར་རོལ་རྡོལ་ཆགས་པ་དང་། ཚ་གྲང་གང་ཡང་བཟོད་ཐབས་མེད་པར་ལྷང་
ལྷང་དུ་གཟེར་ཟུག་རྒྱག་པའི་མངོན་ཚུལ་ཡོད།
121



（ ༤ )བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཀ༡ སྨན་གྱིས་བཅོས་པ།
ཁོང་དུ་སྨན་ཁྱུང་ལྔ་དང་། ཕན་པ་ཀུན་ལྡན། གུར་ཁྱུང་། རྡོ་རྗེ་རབ་འཇོམས། སྤང་རྩི་བཅུ་
གཉིས། ཤིང་རྟ་དྲུག་པ་སོགས་འབྲེལ་ཡོད་སྨན་སྦྱོར་རྣམས་ནད་རྟགས་དང་བསྟུན་ནས་གཏོང་དགོས།
ཀ༢ དཔྱད་ཀྱིས་བཅོས་པ།
སོ་སྲིན་རྟ་སྦྱངས་ཕུར་མོང་སྤུ་དུགས་བྱ། ། ཤིང་ཀུན་ནག་མཚུར་རུ་རྟ་བྱི་ཏང་ག ས་རྫི་
ཀ་དང་མར་སྦྱར་མཁུར་བར་དགང་། ། ཏིག་ཏ་ཐང་ཕྲོམ་སག་རྩི་ཤ་ཚིལ་ལམ། ། ར་ཚིལ་སྦྱར་
བ་འཁར་གོང་མེས་བསྲེགས་བདུག །
ཅེས་པ་སྟེ། སོ་སྲིན་ལ་ནི་རྟ་གསེབ་སྔོ་ནག་གི་སྦྱངས་ལྕི་དང་། ཕུར་མོང་། སྤུ་ནག་རྣམས་ཀྱིས་
དུགས་བྱ་ཞིང་
། ཡང་ན་ཤིང་ཀུན་དང་། ནག་མཚུར། རུ་ཆུ། བྱི་ཏང་ག ས་རྫི་ཀ་རྣམས་དང་མར་
ཁུ་སྦྱར་ལ་མཁུར་བར་དགང་། ཡང་ན་ཏིག་ཏུ། ཐང་ཕྲོམ་དཀར་པོ། སག་རྩི་སྟེ་ཟངས་ནང་དུ་ཞོ་བསྙལ་
བའི་སྔོན་པོ་དེ་རྣམས་ཤ་བའི་ཚིལ་ལམ་ར་ཚིལ་ལ་སྦྱར་བ་དེ་འཁར་གོང་མེས་བསྲེག་པའི་སྟེང་བཏབ་ལ་དེའི་དུ་བ་
བདུགས་པ་དང་། སྲིན་ལག་གི་རྩེ་མོ་དང་། ལག་པའི་ཕྱིའི་མཁྲིག་མའི་རུས་རྡོག་གི་མགོ་བསྲེག རླུང་
འབྲེལ་ཞེས་རླུང་ལས་གྱུར་པར་བཙན་དུག་དང་། དྲོད་སྨན་པི་པི་ལིང་རས་ཐུམ་བྱས་ནས་མར་ཁུར་བཙོས་
པས་བདུག ཁྲག་མཁྲིས་དང་འབྲེལ་བར་གྱུར་ན་གང་ཉེའི་རྩ་ལ་གཏར་རོ། ། ནད་སྐྱོན་ཕོག་པའི་སོ་དེ་རུལ་
འཐོར་གྱུར་ནས་ནུས་པ་གང་ཡང་འདོན་མི་ཐུབ་ན་སོ་དེའི་རྩ་བ་དང་བཅས་པ་བཀོག་ནས་བཅོས་པར་བྱའོ། །
སོ་ནད་དབྱེ་འབྱེད་བྱེད་པའི་རེའུ་མིག
ཁ་
བྱང་།
ནད་མིང་།
ནད་རྟགས།
༡
༢
༣
རླུང་གི་སོ་ནད།
ཁྲག་མཁྲིས་ཀྱི་སོ་ནད།
བད་ཀན་གྱི་སོ་ནད།
ན་ཟུག་ལྡང་དུབ་ཅན། བསིལ་རིགས་ཕོག་ཚེ་གཟེར།
ཚ་བ་ཆེ་ཞིང་གཟེར། དྲོད་བཅུད་ཕོག་ཚེ་གནོད།
སོ་རྙིལ་རུལ་ཞིང་དྲི་ངན་བྲོ།
སོ་རྩའི་འགྲམ་རུས་ཀྱི་ལྷ་བའི་ནང་དུ་འབྲས་ཆགས་དེ་
འཕེལ་མྱུར། ལུས་ཟུངས་འཛད།
སོ་ལ་ནག་ཐིག་བབས་ནས་ཁུང་བུ་རྡོལ།
མཐར་སོ་ཤོ་རེད་ནས་འཐོར་ཚ་གྲང་གང་ཡང་བཟོད་ཐབས་མེད།
སོ་འབྲས་ཀྱི་ནད།
༥
སོ་སྲིན་གྱི་ནད།
122



ས་བཅད་བཞི་པ།
ལྕེ་ཡི་ནད།
ལྕེའི་ནད་ཟེར་བ་དེ་ནི་རྐྱེན་ཅི་རིགས་ཀྱིས་དབང་པོ་ལྕེ་ལ་ནད་འགྱུར་བྱུང་ནས་སྐྲངས་པ་དང་ན་བ་སོགས་
མི་བདེ་བའི་ཆ་རྣམས་ལ་ཟེར།
དང་པོ། རྒྱུ་རྐྱེན་སྤྱི།
རྒྱུ་རྐྱེན་ཕལ་ཆེར་ཟས་སྐོམ་ཚ་སྐྱུར་གྱི་རིགས་བསྟེན་དྲགས་པ་དང་། འདུ་བ་འཁྲུགས་པ་སོགས་ཀྱིས་ལྕེ་
ནད་ཀུན་སྐྱེད་པར་བྱེད།
གཉིས་པ། དབྱེ་བ་སྤྱི།
ལྕེ་ནད་རླུང་མཁྲིས་བད་ཀན་ལྕེ་ལྷག་སྐྲངས། །
ཞེས་པ་སྟེ། དབྱེ་བ་ལ་རླུང་ལས་གྱུར་པ། མཁྲིས་པ་ལས་གྱུར་པ། བད་ཀན་ལས་གྱུར་པ། ལྕེ་
ལྷཐག་གི་ནད། ལྕེ་སྐྲངས་ཀྱི་ནད་བཅས་ལྔལས་བསྟན་ཏོ། །
གསུམ་པ། བྱེ་བྲག་སོ་སོའི་རྟགས་དང་བཅོས་ཐབས།
༡ རླུང་ལས་གྱུར་པའི་ལྕེ་ནད།
（༡） ནད་རྟགས།
རླུང་གི་ལྕེ་ནད་རྩུབ་འགགས་རོ་མི་ཚོར། །
ཞེས་པ་སྟེ། རླུང་རྐྱེན་ལས་བྱུང་བའི་ལྕེ་ནད་རྩུབ་ཅིང་འགགས་ལ་རོ་མི་ཚོར་བ་ཡིན་ནོ། །
（༢）བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཀ༡ སྨན་གྱིས་བཅོསཔ།
123



ཁོང་སྨན་ཨ་གར་སོ་ལྔ་དང་ཕན་པ་ཀུན་ལྡན་སོགས་གཏོང་།
ཀ3 དཔྱད་ཀྱིས་བཅོས་པ།
ལྕེ་ནད་རླུང་གྱུར་མཁུར་བཀང་སྣ་སྨན་བཏང་། །
རླུང་རྟགས་ལྡན་ན་ཞུན་མར་ལ་རླུང་སྨན་བཏབ་པའི་མཁུར་བཀང་དང་སྣ་སྨན་བཏང་།
ཁ ཟས་སྤྱོད་ཀྱི་སྒོ་ནས་བཅོས་པ།
ཁ༡ ཟས་ཀྱིས་བཅོས་པ།
རླུང་ལ་སྣུམ་བཅུད་ཅན་གྱི་ཟས་བསྟེན་
ཁ༣ སྤྱོད་ལམ་གྱིས་བཅོས་པ།
རླུང་བསེར་བུ་སྤངས་ཏེ་དྲོ་སར་སེམས་བདེ་བའི་ངང་དུ་འདུག་
༢ མཁྲིས་པ་ལས་གྱུར་པའི་ལྕེ་ནད།
（༡） ནད་རྟགས།
མཁྲིས་གྱུར་འབྲུམ་པ་དམར་པོ་ཚ་བ་ཁྱབ། །
ཅེས་པ་སྟེ། མཁྲིས་པ་ལས་གྱུར་ཚེ་ལྕེ་ཚ་ལ་འབུམ་རིགས་དམར་པོས་ཁྱབ་པའོ། །
(༢） བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཀ༡ སྨན་གྱིས་བཅོས་པ།
ཁོང་སྨན་ཙན་དན་བཅོ་བརྒྱད་དང་སྤང་ཁྲག་བཅུ་གཉིས་སོགས་གཏོང་
།
ཀ3 དཔྱད་ཀྱིས་བཅོས་པ།
མཁྲིས་གྱུར་མངར་བས་མཁུར་བཀང་ལྕེ་རྩ་གཏར། །
ཞེས་པ་སྟེ། མཁྲིས་པ་ལས་གྱུར་པ་ལ་ཤིང་མངར་དང་། རྒུན་འབྲུམ། ཀ་ར་བཅས་མཁུར་བཀང་
བྱ་ཞིང་ལྕེ་རྩྭ་ར་མ་ལུག་གི་གཡས་གཡོན་གང་རུང་ལ་ཁྲག་གཏར་
ཁ ཟས་སྤྱོད་ཀྱི་སྒོ་ནས་བཅོས་པ།
ཁ༡ ཟས་ཀྱིས་བཅོས་པ།
ཟས་སྐོམ་ནི་དྲོད་བཅུད་ཅན་གྱི་རིགས་དང་ལན་ཚྭ་སོགས་མི་བསྟེན། བསིལ་ཞིང་ཡང་བའི་རིགས་
རྣམས་བསྟེན།
124



ཁ ༢ སྤྱོད་ལམ་གྱིས་བཅོས་པ།
སྤྱོད་ལམ་ནི་བསིལ་བའི་གནས་སུ་དལ་བར་འདུག་པར་བྱའོ། །
༣ བད་ཀན་ལས་གྱུར་པའི་ལྕེ་ནད།
（༡） ནད་རྟགས།
བད་ཀན་ལྕེ་ནི་སྐྱ་འབྱར་ཆེར་མི་བདེ། །
ཞེས་པ་སྟེ། བད་ཀན་ལས་གྱུར་པའི་རིགས་ལྕེ་སྐུ་ལ་འཇམ་པ་ཁ་ནང་དུ་ཆེར་མི་བདེ་བ་འབྱུང་ངོ། །
（3） བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཀ༡ སྨན་གྱིས་བཅོས་པ།
ཁོང་སྨན་བདེ་བྱེད་སྙོམས་ལྡན་དང་ཁྱུང་ལྔ་སོགས་གཏོང་།
ཀ༢ དཔྱད་ཀྱིས་བཅོས་པ།
བད་གྱུར་སྐེ་ཚེ་ཚ་གསུམ་སྦྲང་སྦྱར་བྱུག །
ཅེས་པ་སྟེ། བད་ཀན་ལས་གྱུར་པ་ལ་སྐེ་ཚེའི་འབྲུ་དང་། སྒ་སྨུག པི་པི་ལིང་། ཕོ་བ་རིས་བཅས་
སྦྲང་དང་སྦྱར་ལ་བྱུག
ཁ ཟས་སྤྱོད་ཀྱི་སྒོ་ནས་བཅོས་པ།
ཁ༡ ཟས་ཀྱིས་བཅོས་པ།
ཟས་སྐོམ་རྩུབ་པ་དང་དྲོ་བའི་རིགས་གཡག་ཤ་དང་ཉ་ཤ་སྐམ་སའི་འབྲུ་རྙིང་གི་ཟན་དྲོད་དང་ཆུ་ཁོལ་
སོགས་བསྟེན་པར་བྱ།
ཁ༢ སྤྱོད་ལམ་གྱིས་བཅོས་པ།
སྤྱོད་ལམ་ནི་ལུས་མི་གྲང་བའི་ངང་ནས་རྩོལ་བཅག་རན་ཙམ་བྱའོ། །
༩ ལྕེ་ལྷག་གི་ནད།
（༡） ནད་རྟགས།
ལྕེ་ལྷག་ལྕེ་འོག་ལྕེ་འདྲ་སྐྱུངས་ཏེ་ན། །
ཞེས་པ་སྟེ། ལྕེ་ལྷག་གི་ནད་བྱུང་ཚེ་ལྕེ་འོག་ཏུལྕེ་འདྲ་བ་སྐྱངས་ཏེ་ན་བའོ། །
125



(༢) བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཀ༡ སྨན་གྱིས་བཅོས་པ།
ལྕེ་ལྷག་གི་ནད་ལ་སྤྱང་ལྕེ་བཅུ་གསུམ་དང་། མགོ་ནད་སེལ་བའི་ཕན་པ་ཀུན་ལྡན་ཁོང་དུ་གཏོང་
།
ཀ༢ དཔྱད་ཀྱིས་བཅོས་པ།
ལྕེ་ལྷག་ཕྱེད་བཅད་ལྕགས་བསྲེགས་ཐལ་སྨན་གདབ། །
ཅེས་པ་སྟེ། ལྕེ་ལྷག་བྱུང་ཚེ་ཕྱེད་བཅད་ཅིང་ལྕགས་ཀྱིས་བསྲེག་ལ་ཅོང་ཞི་རྒོད་བཏུལ་གྱི་ཐལ་སྨན་
གདབ་པར་བྱ།
ཟས་སྤྱོད་ཀྱི་སྒོ་ནས་བཅོས་པ།
ཁ༡ ཟས་ཀྱིས་བཅོས་པ།
ཟས་སྐོམ་ནི་ཚ་སྐྱུར་གྱི་རིགས་དང་མངར་རིགས་སོགས་སྤངས་ཏེ་རོ་ཁ་ཞིང་ནུས་པ་བསིལ་བའི་རིགས་
བསྟེན།
ཁ༣ སྤྱོད་ལམ་གྱིས་བཅོས་པ།
སྤྱོད་ལམ་ནི་འཁྲུགས་ལས་མི་བྱ་ཞིང་བསིལ་བའི་གནས་སུ་དལ་བར་འདུག་གོ །
༥ ལྕེ་སྐྲངས་ཀྱི་ནད།：
(༡） ནད་རྟགས།
ལྕེ་སྐྲངས་ཁ་ཁེངས་ཆུ་འཛགས་ཟས་མི་ཐར།
ཞེས་པ་སྟེ། ལྕེ་སྐྲངས་པ་ནི་ལྕེ་སྐྲངས་ནས་ཁ་ནང་ཁེངས་པས་ཁ་ཆུ་འཛག་ཅིང་ཟས་མི་ཐར་རོ། །
(༢） བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཀ༡ སྨན་གྱིས་བཅོས་པ།
ཁོང་སྨན་སྤྱང་ལྕེ་བཅུ་གསུམ་དང་ ཕན་པ་ཀུན་ལྡན། ཁྱུང་ལྔ་སོགས་གཏང་བར་བྱ།
ཀ༡ དཔྱད་ཀྱིས་བཅོས་པ།
ལྕེ་སྐྲངས་སྤྱང་ལྕེ་སྦལ་ བའི་ཤ་ ཁུས་བདུག ། མ་ ཡན་ལྐོག་མར་དུགས་བྱ་སྨིན་ནས་
དབྲལ། ། དེ་ཤུལ་རྒྱ་ཚྭ་རུ་རྟ་ཤུ་ དག་ གདབ། ། དེ་འོག་དྲོད་བཅུད་བསྟེན་པས་ཆེན་མི་
126



ལྡང་། །
ཞེས་པ་སྟེ། ལྕེ་སྐྲངས་ལ་སྤྱང་ཀིའི་ལྕེ་དང་སྦལ་པའི་ཤ་ཁུས་དུགས་རྒྱག་པ་དང་། ནད་ལྕི་ནས་མ་ཕན་
ན་ལྐོག་མར་ཕུག་རོན་བྲུན་གྱིས་དུགས་བྱ་ཞིང་སྨིན་ནས་རྣག་ཏུ་ཁུག་ཚེ་དབྲལ་ལ་བཙིར། ། དེའི་ཤུལ་དུ་རྒྱ་ཚྭ།
རུ་རྟ། ཤུ་དག་བཅས་ཀྱི་ཕྱེ་མ་གདབ་ལ་དེ་འོག་དྲོད་བཅུད་བསྟེན་པས་ཆེན་མི་ལྡང་ངོ།
ཁ ཟས་སྤྱོད་ཀྱི་སྒོ་ནས་བཅོས་པ།
ཁ༡ ཟས་ཀྱིས་བཅོས་པ།
ཟས་སྐོམ་ནི་ཚ་སྐྱུར་གྱི་རིགས་དང་དྲོད་ཆེ་བའི་རིགས་རྣམས་སྤངས་ཏེ་གཉན་ཚད་གཅོག་པའི་ཟས་སྐོམ་
རོ་ཁ་བ་དང་ནུས་པ་བསིལ་བའི་རིགས་རྣམས་བསྟེན།
ཁ༢ སྤྱོད་ལམ་གྱིས་བཅོས་པ།
སྤྱོད་ལམ་ནི་ལུས་ཁམས་མི་འཁྲུགས་པར་བྱ་ཞིང་། བསིལ་དྲོད་སྙོམས་པོའི་ངང་དུ་འདུག་པར་བྱའོ། །
ཁ་བྱུང་།
༡
རེའུ་མིག་གསུམ་པ། ལྕེ་ནད་དབྱེ་འབྱེད་བྱེད་པའི་རེའུ་མིག
ནད་མིང་།
ནད་རྟགས།
རླུང་།
རྩུབ་ཅིང་གས་པ།
མཁྲིས་པ།
ལྕེ་ཚ་ཞིང་འབྲུམ་པ་དམར་པོས་ཁྱབ་པ།
བད་ཀན
ཁ་ནང་དུ་ཆེར་མི་བདེ། ལྕེ་དིག་པ།
ལྕེ་འོག་སྐྲངས་ཏེ་ན།
ལྕེ་སྐྲངས།
ལྕེ་སྤྱིར་སྐྲངས་པ།
བ་
༣
ལྕེ་ལྷག་
༥
ས་བཅད་ལྔ་པ། རྐན་གྱི་ནད།
ཀན་གྱི་ནད་ནི་རྐན་ཆེན་དང་ལྕེ་ཆུང་སོགས་ལ་གཉན་ཁ་རྒྱས་པའི་ནད་རྣམས་ལ་ཟེར།
དང་པོ། རྒྱུ་རྐྱེན་སྤྱི།
ནད་འདི་ལུས་འཁྱགས་པ་དང་། ངལ་དུབ་ཆེ་དྲགས་པ།
ཆམ་པ་སོགས་ཀྱིས་སློང་བར་བྱེད།
127



གཉིས་པ། དབྱེ་བ་སྤྱི།
རྐན་ནད་ལྕེ་ཆུང་བབས་དང་ལྕེ་འདྲ་དང་། ། རྒན་འབྲུམ་ཆུ་བུར་རུས་སྦལ་རྐན་ཆེན་
ནོ། །
ཞེས་པ་སྟེ། ཀན་ནད་ལ་ལྕེ་ཆུང་བབས་པ་དང་། ལྕེའདྲ། རྒན་འབྲུམ། ཆུ་བུར་ཅན། རུས་
སྦལ་དང་། རྒན་རྨེན་གྱི་ནད་བཅས་དབྱེ་བ་དྲུག་གིས་བསྟན་ཏོ། །
གསུམ་པ། བྱེ་བྲག་སོ་སོའི་རྟགས་དང་བཅོས་ཐབས།
༡ ལྕེ་ཆུད་བབས་པའི་ནད།
(༡） ནད་རྟགས།
ལྕེ་ཆུང་བབས་པ་བ་ཡི་ནུ་ལྟར་རྒྱས། ། ལྐོག་འགགས་ཟས་སྐོམ་མི་ཐར་སྣར་འོང་སྐྱུག །
ཅེས་པ་སྟེ། ལྕེ་ཆུང་བབས་པ་བྱུང་ན་བ་ཡི་ནུ་མ་ལྟར་རྒྱས་ཏེ་ལྐོག་མ་འགགས་ནས་ཟས་སྐོམ་གང་ཡང་མི་
ཐར་བར་སྣར་འོང་ཞིང་སྐྱུགས་པའོ། །
（3）
བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཀ༡ སྨན་གྱིས་བཅོས་པ།
ལྕེ་ཆུང་གི་ནད་ལ་ཁོང་སྨན་ཁྱུང་ལྔ་མདོག་བཞི་དང་མགོ་ནད་སེལ་བའི་ཕན་པ་ཀུན་ལྡན་སོགས་གཏོང་།
ཀ༣ དཔྱད་ཀྱིས་བཅོས་པ།
ལྕེ་ཆུང་བབས་ན་སྤྱི་བོའི་སྐྲ་འཐེན་བསྲེག རུ་རྟ་རྒྱ་ཚྭ་ཤུ་དག་ན་ལེ་ཤམ། ། གཡེར་མའི་
ཕྱེ་གདབ་ཉ་ཁུའི་ཚ་བ་བདུག ། ཁྲག་དབྱུང་མ་ཕན་ཕྱེད་བཅད་ལྕགས་ཀྱིས་བསྲེག །
ཅེས་པ་སྟེ། རྩེ་ཆུང་བབས་ཚེ་སྤྱི་བོའི་སྐྲ་འཕང་ལོའི་མིག་ནང་དུ་འཐེན་ལ་ཤིང་བུས་གཅུས་ཏེ་བཞག་ལ།
དེ་ནས་སྤྱི་བོར་མེ་བཙས་བསྲེག་ཅིང་། རུ་རྟ། ཛཱ་ཏི། ཨ་ཕྱག་གཟེར་འཇོམས། ཤིང་ཀུན། ལི་ཤི་
བཅས་ཀྱི་ཕྱེ་མ་ལྕེ་ཆུང་སྟེང་དུ་གདབ་ཅིང་ཉ་ཁུའི་ཐུག་པས་བདུགས་ལ་ཁྲག་དབྱུང་ཞིང་། དེས་ཀྱང་མ་ཕན་ན་
ཕྱེད་བཅད་དགོས་ཏེ་ལྕགས་ཀྱུའི་མགོ་ཁབ་སྦོམ་ཙམ་ཤིང་གི་ཡུ་བ་ཡོད་པ་དེས་ལྕེ་ཆུང་གི་ནང་ངོས་ནས་ཕྱིར་ཕུག་
128



སྟེ་ཟུར་དུ་འཐེན། ། ཕྱེད་མཚམས་སུ་ཆ་བྱད་ཟོར་བ་ལྟ་བུས་མཚམས་ནས་བཅད་དེ་ཁྲག་འོང་དུ་བཅུག དེ་
རྗེས་ལྕགས་ཀྱི་རྟེལ་པ་སྦུབས་ཅན་ཐེམ་བུ་ཁུའི་ནང་དུ་དྲངས་པས་བསྲེག
ཁ ཟས་སྤྱོད་ཀྱི་སྒོ་ནས་བཅོས་པ།
ཁ༡ ཟས་ཀྱིས་བཅོས་པ།
ཟས་སྐོམ་སི་པན་དང་ཆང་སྐྱུར་སོགས་མི་བསྟེན་ཞིང་འབྲས་ཐུག་དང་ནས་ཐུག་སོགས་ཡང་ཞིང་འཇུ་སླ་
བའི་རིགས་རྣམས་བསྟེན།
ཁཝཱ སྤྱོད་ལམ་གྱིས་བཅོས་པ།
སྤྱོད་ལམ་ཚ་གྲང་སྙོམས་པོར་བྱ་ཞིང་འཁྱུགས་ལས་སོགས་མི་བྱེད་དོ། །
༉ ལྕེ་འདྲའི་ནད།
（༡） ནད་རྟགས།
ལྕེ་འདྲ་ལྕེ་ཆུང་འགྲམ་སྐྱུངས་ལྕེ་འདྲ་ཡིན། །
ཞེས་པ་སྟེ། ལྕེ་ཆུང་གི་འགྲམ་ནས་སྐྲངས་བྱུང་ན་ལྕེ་འདྲའི་ནད་ཡིན་ནོ། །
（༢）
བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཀ༡ སྨན་གྱིས་བཅོས་པ།
ཁོང་སྨན་སྤྱང་ལྕེ་བཅུ་གསུམ་དང་ཁྱུང་ལ། མགོ་ནད་སེལ་བའི་ཕན་པ་ཀུན་ལྡན་སོགས་གཏོང་།
ཀ དཔྱད་ཀྱིས་བཅོས་པ།
ལྕེ་འདྲ་ཁྲག་དབྱུང་ཡ་བཏྟར་གདབ། །
ཅེས་པ་སྟེ། དཔྱད་ནི་ལྕེ་འདྲ་རང་ནས་ཁྲག་དབྱུང་ཞིང་ཡ་བཀྟ་ར་གདབ།
ཁ ཟས་སྤྱོད་ཀྱི་སྒོ་ནས་བཅོས་པ།
ཁ༡ ཟས་ཀྱིས་བཅོས་པ།
ཟས་སྐོམ་སི་པན་དང་ཆང་སྐྱུར་མི་བསྟེན་ཞིང་འབྲས་ཐུག་དང་ནས་ཐུག་སོགས་འཇུ་སླ་བའི་རིགས་བསྟེན་
ནོ། །
ཁཤུ སྤྱོད་ལམ་གྱིས་བཅོས་པ།
སྤྱོད་ལམ་ལ་ཚ་གྲང་སྙོམས་པོར་བྱ་ཞིང་འཁྲུགས་ལས་མི་བྱའོ། །
129



༣ རྒན་འབྲུམ་ནད།
（༡） ནད་རྟགས།
རྒན་འབྲུམ་རྐན་ཕུགས་འབྲུམ་བུ་ཆུ་སེར་འཛག །
ཅེས་པ་སྟེ། རྐན་ལ་འབྲུམ་པ་འབྱུང་བའི་རིགས་ཡིན་ན། རྐན་ཕུགས་སུ་འབུམ་པ་སྐྱེས་ནས་ཆུ་སེར་
འཛག་པའོ། །
（༢） བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཀ༡ སྨན་གྱིས་བཅོས་པ།
ཁོང་སྨན་ཁྱུང་ལྔ་དང་གུར་ཁྱུང་སོགས་གཏོང་།
ཀ དཔྱད་ཀྱིས་བཅོས་པ།
རྒན་འབྲུམ་བཞར་ལ་བུལ་ཏོག་ཕྱེ་མ་གདབ། །
ཅེས་པ་སྟེ། རྒན་འབྲུམ་ལ་འབྲུམ་པ་བཞར་རྗེས་བུལ་ཏོག་གི་ཕྱེ་མ་གདབ་པར་བྱའོ། །
ཁ ཟས་སྤྱོད་ཀྱི་སྒོ་ནས་བཅོས་པ།
ཁ༡ ཟས་ཀྱིས་བཅོས་པ།
ཟས་རོ་ཚ་བའི་རིགས་དང་སྲ་བའི་རིགས་མི་བསྟེན།
ཁ༣ སྤྱོད་ལམ་གྱིས་བཅོས་པ།
འབྲུམ་པ་བཞར་ཤུལ་དུ་དངོས་པོ་སྲ་བའི་རིགས་ཀྱིས་ཐུག་རེག་མི་བྱའོ། །
༩ ཆུ་བུར་ཅན་གྱི་ནད།
（༡） ནད་རྟགས།
ཆུ་བུར་རྐན་དཀྱིལ་འབྲུམ་པ་སྙི་ལ་རྡོལ། །
ཞེས་པ་སྟེ། ཆུ་བུར་ཅན་ནི་རྐན་དཀྱིལ་དུ་འབྲུམ་པ་སྙི་མོ་སྐྱེས་ཤིང་མགོ་རྡོལ་བ་འབྱུང་ངོ་། །
（3） བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཀ༡ སྨན་གྱིས་བཅོས་པ།
ཁོང་སྨན་ཁྱུང་ལྔ་དང་ལི་ཤི་དྲུག་པ་སོགས་གཏོང་།
130



ཀདཔྱད་ཀྱིས་བཅོས་པ།
ཆུ་བུར་རུས་སྦལ་གཉིས་ལ་ཁྲག་ཕྱུངས་ལ། ། ནག་མཚུར་སྐྱེས་པའི་ཁཎྜ་སྦྲང་སྦྱར་བྱུག །
ཅེས་པ་སྟེ། རྐན་ནས་ཁྲག་ཉུང་ཙམ་ཕྱུངས་རྗེས་ནག་མཚུར་དང་སྐྱེར་པའི་ཁཎྜགཉིས་སྦྲང་དང་སྦྱར་
བ་བྱུག
ཁ ཟས་སྤྱོད་ཀྱི་སྒོ་ནས་བཅོས་པ།
ཁ༡ ཟས་ཀྱིས་བཅོས་པ།
ཟས་ཚ་སྐྱུར་གྱི་རིགས་མ་ཡིན་པ་བསྟེན།
ཁ༢ སྤྱོད་ལམ་གྱིས་བཅོས་པ།
སྤྱོད་ལམ་ནི་རྐན་རྨ་མ་སོས་བར་དུ་སྲ་མཁྲེགས་ཀྱི་རིགས་ཐུག་རེག་མི་བྱའོ། །
༥ རུས་སྦལ་གྱི་ནད།
（༡） ནད་རྟགས།
རུས་སྦལ་ན་ཚ་མེད་པར་སྐྱེད་བོར་སྐྲངས། །
ཞེས་པ་སྟེ། རུས་སྦལ་གྱི་དབྱིབས་འདྲ་ཅན་ནི་ན་ཚ་ཆེར་མེད་ཅིང་ཞན་རྨེན་ཆེར་སྐྲངས་ཏེ་མདོག་
དམར་པོར་གྱུར་པ་དང་། སྐྱངས་པའི་དབྱིབས་འབར་འབུར་ཅན་ཞིག་ཡིན་པས་དེ་ལྟར་བརྗོད།
（༢） བཅོས་ཐབས།
སྨན་དཔྱད་ཀྱི་སྒོ་ནས་བཅོས་པ།
ཀ༡ སྨན་གྱིས་བཅོས་པ།
ཁོང་སྨན་ཁྱུང་སྔོན་དགུ་པ་དང༌། ཁྱུང་ལྔ་མདོག་བཞི་སོགས་གང་དགོས་བློས་དཔྱད་ནས་གཏོང་
ངོ་། །
།
ཀ༣ དཔྱད་ཀྱིས་བཅོས་པ།
དཔྱད་ནི་གོང་གི་ཆུ་བུར་ཅན་གྱི་ནད་དང་འདུ་ལ་ཐོག་མར་ཁྲག་ཕྱུངས་ལ་དེ་རྗེས་ནག་མཚུར་དང་སྐྱེར་
པའི་ཁཎྜགཉིས་སྦྲང་དང་སྦྱར་བ་བྱུག རྒྱ་སྐྱེགས། ཞུ་མཁན། ཧོང་ལེན། ཀྱི་ལྕེ། གླ་རྩི། དོམ་
མཁྲིས་ བྱི་ཚེར་བཅས་ཀྱི་བསྡུས་ཐང་གིས་མཁུར་བཀང་བྱོའོ། །
ཁ ཟས་སྤྱོད་ཀྱི་སྒོ་ནས་བཅོས་པ།
ཁ༡ ཟས་ཀྱིས་བཅོས་པ།
131



ཆང་རག་དང་བྱུར་ཆགས་ཀྱི་ཟས་མི་ཟ། ཟས་སྐོམ་གཙང་ཞིང་བསིལ་དྲོད་སྙོམས་པའི་རིགས་རྣམས་
བསྟེན།
ཁ༣ སྤྱོད་ལམ་གྱིས་བཅོས་པ།
ལུས་ཟུངས་འཁྲུགས་པའི་ལས་སོགས་མི་བྱ་ཞིང་ལུས་སེམས་བདེ་ཐབས་ལ་འབད་དོ། །
༦ རྐན་སྒེན་གྱི་ནད།
（༡） ནད་རྟགས།
རྐན་ཆེན་རྐན་ལས་རྣག་འཛག་གྱུར་པའོ། །
ཞེས་པ་སྟེརྐན་ཆེན་གྱི་ནད་ནི་རྐན་ལས་རྣག་བསགས་ཏེ་འཛག་པར་འགྱུར་བའོ། །
（༢） མི་ནོར་བའི་རྟགས།
རྐན་ཆེན་གྱི་ནད་ནི་རྐན་ཆེན་ཆེར་སྐྲངས་ཏེ་མདོག་དམར་པོར་གྱུར་ཡོད་པར་མ་ཟད་རྣག་བཅའ་བའང་
ཡོད།
（3） བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཀ༡ སྨན་གྱིས་བཅོས་པ། ཁོང་སྨན་ཁྱུང་ལྔ་མདོག་བཞི་དང་ཁྱུང་སྔོན་དགུ་པ། སྤང་ཁྲག་ལ་
སོགས་གཏོང་།
ཀ༣ དཔྱད་ཀྱིས་བཅོས་པ།
རྐན་ཆེན་དྲལ་ལ་གཅོད་སྨན་ཕྱེ་མ་གདབ། ། རྐན་དང་རྙིལ་ནད་བད་ཀན་ཁྲག་འཕེལ་
ཕྱིར། ། མཁུར་བཀང་རྣོན་པོས་སྦྱང་ཞིང་གཏར་མང་གདབ། ། གླ་སྒང་ཡ་བཀྵ་ར་ལྕེ་མྱང་
ཚྭ། ། སྐྱེར་ཤུན་ལྡོང་རོས་སྦྲང་རྩིའི་མཁུར་བཀང་བཅང་། ། པ་ཏོལ་བཅའ་སྒ་སླེ་ཏྲེས་འབྲས་བུ་
གསུམ། ཏིག་ཏ་ཀྱི་ལྕེ་སྦྲང་རྩིའི་མཁུར་བཀང་བཅང་། ། རུ་རྟ་ཤུ་དག་སྟར་བུ་འབྲས་བུ་
གསུམ། ། ཚ་བ་གསུམ་དང་རྒྱ་ཚྭ་བུལ་ཏོག་མཚུར། ། སྦྲང་རྩིའི་མཁུར་བཀང་གཡའ་འདྲུལ་
རྣག་འཛག་སེལ། །
ཞེས་པ་སྟེ། རྐན་རྨེན་ཆ་བྱད་ཀྱིས་དྲས་ལ་རྒྱ་ཚྭ། རུ་རྟ། ཤུ་དག དོན་རོག སྔོའི་ཚ་བ་
གསུམ་སོགས་ཀྱི་གཅོད་སྨན་ཕྱེ་མ་གདབ་བོ། རྐན་དང་རྙིལ་ནད་ནི་གཙོ་བོ་བད་ཀན་དང་ཁྲག་འཕེལ་བའི་
ཕྱིར་རྒྱ་ཚྭ་དང་། རུ་རྟ། ཤུ་དག་སོགས་མཁུར་བཀང་རྣོན་པོས་སྦྱང་ཞིང་གཏར་ག་མང་ཙམ་གདབ་པ་སྟེ།
132



རྐན་གྱི་འདོམ་རྩ་གཏར། གླ་སྒང་དང་། ཡ་བཀ་ར། ་ ལྕེ་མྱང་ཚྭ། སྐྱེར་ཤུན། ལྡོང་རོས། སྦྲང་རྩི་
བཅས་ཀྱིས་མཁུར་བཀང་བཅང་། ཡང་ན་པ་ཏོ་ལ་དང་། བཅའ་སྒོ། སླེ་ཏྲེས། འབྲས་བུ་གསུམ།
ཏིག་ཏ། ཀྱི་ལྕེ། སྦྲང་རྩི་བཅས་སྦྱར་བའི་སྨན་ཁུས་མཁུར་བཀང་བརུང་། ཡང་ན་རུ་རྟ་དང་། ཤུདག་
སྟར་བུ། འབྲས་བུ་གསུམ། ཚ་བ་གསུམ། རྒྱ་ཚྭ། བུལ་ཏོག
བུལ་ཏོག ནག་མཚུར་བཅས་སྦྲང་རྩི་དང་སྦྱར་
བའི་སྨན་ཁུས་མཁུར་བཀང་གིས་གཡའ་ཞིང་འདུལ་ལ་རྣག་འཛག་པ་སེལ་ལོ། །
ཁ ཟས་སྤྱོད་ཀྱི་སྒོ་ནས་བཅོས་པ།
ཁ༡ ཟས་ཀྱིས་བཅོས་པ།
ཟས་སྐོམ་ནི་སི་པན་དང་ཆང་རག་མི་འཐུང་། ཡང་ཞིང་བསིལ་བའི་རིགས་རྣམས་བསྟེན། །
ཁ༣ སྤྱོད་ལམ་གྱིས་བཅོས་པ།
ཁ་དུད་མི་འཐེན། སི་པན་བརྔོས་པའི་དུད་པ་ལ་འཛེམ། བསིལ་དྲོད་སྙོམས་པའི་སྤྱོད་ལམ་བསྟེན་
ནས་ཆམ་པ་མི་ཕོག་པར་བྱའོ། །
ཁ་བྱང་།
༡
ལྕེ་ཆུང་།
ག
རེའུ་མིག་བཞི་བ། རྐན་ནད་དབྱེ་འབྱེད་བྱེད་པའི་རེའུ་མིག
ནད་མིང་།
ནད་རྟགས།
ལྕེ་ཆུང་སྐྲངས་ནས་ན།
ལྕེ་འདྲ།
ལྕེ་ཆུང་གི་འགྲམ་སྐྲངས་ནས་ན།
རྒན་འབྲུམ།
རྐན་ཕུགས་སུ་འབྲུམ་པ་སྐྱེས་ནས་ཆུ་སེར་འཛག
ཆུ་བུར་ཅན།
རྐན་དཀྱིལ་དུ་ཆུ་བུར་རྡོལ།
རུས་སྦལ།
རྐན་དུ་སྐྲངས་པ་འབར་འབུར་ཅན་ཟུག་གཟེར་ཆེར་མེད།
རྒན་རྨེན།
རྐན་མེན་མདོག་དམར་ལསྐྲངས་ཤིང་མཐར་རྣག་ཏུ་འགྱུར།
༣
༥
༦
ས་བཅད་དྲུག་པ།
གྲེ་བའི་ནད།
སྤྱིར་ན་གྲེ་བ་ཞེས་པ་ནི་ཨོལ་མདུད་ཀྱི་མགོར་གནས་པའི་སྐད་ཀྱི་སྒྲ་འབྱུང་བའི་གནས་དེ་ལ་ཟེར་ཞིང་།
གྲེ་བའི་ནད་ཟེར་བ་དེ་ནི་གཙོ་བོ་གྲེ་བའི་གནས་དང་གཡས་གཡོན་གྱི་གཤེར་རྨེན་སོགས་ལ་གཉན་ཁ་རྒྱས་ནས་
སྐྲངས་པ་ཞིག་ལ་ཟེར།
133



དང་པོ། གྲེ་ནད་སྤྱིའི་བརྟག་བཅོས།
༡ རྒྱུ་རྐྱེན་སྤྱི།
རྒྱུ་རྐྱེན་ཟས་སྤྱོད་ལོག་པ་དང་ཚ་གྲང་འཐབ་པ། ཆམ་པ་རིམས་ཚད་ཕོག་པ་སོགས་ཀྱིས་སློང་།
༢ དབྱེ་བ་སྤྱི།
གྲེ་བའི་ནད་ལ་རླུང་དང་མཁྲིས་པ་ཁྲག ། བད་ཀན་འདུས་པ་འབྲས་དང་རྨེན་བུའོ། །
ཞེས་པ་སྟེ། གྲེ་ནད་ལ་དབྱེ་ན་རླུང་ལས་གྱུར་པ། ཁྲག་མཁྲིས་ལས་གྱུར་པ། བད་ཀན་ལས་
ས་གྱུར་པ།
འདུས་པ་ལས་གྱུར་པ། འབྲས་ལས་གྱུར་པ། གླེན་བུ་ལས་གྱུར་པ་བཅས་དྲུག་གིས་བསྟན།
༣ ནད་རྟགས་སྤྱི།
ཐོག་མར་གྲེ་བ་ན་ཞིང་ཚ་བ་རྒྱུས་པ་དང་། སྐད་འཛེར་བ། མགོ་བོ་ན་བ། ལུས་ཡོངས་མི་བདེ་
ཞིང་མཐར་གཤེར་རྨེན་ཆེར་སྐྲངས་ནས་དམར་བ། མདོག་སེར་སྐྱ་ཅན་ གྱི་འབྲུམ་ཐོར་ཆུང་ངུ་དོན་ པ།
གཟེར་ཟུག་ཆེ་བ། ཁ་གདང་དཀའ་བ། རྣག་བསགས་པ་སོགས་ཀྱི་མངོན་ཚུལ་ཡོད།
༩ བཅོས་ཐབས་སྤྱི།
（༡) སྨན་དཔྱད་ཀྱི་སྒོ་ནས་བཅོས་པ།
ཀ སྨན་གྱིས་བཅོས་པ།
གྲེ་བའི་ནད་ཀུན་ལ་ཨ་རུ་བཙོ་བའམ་བསྲེགས་པའི་ཐང་དང་། མངར་བའི་སྨན་གང་འཛོམས་ཀྱི་ཐང་
དང་རིལ་བུ་ཁ་མུར་དུ་བསྟེན། གཞན་ཡང་ཨེ་ཝཾ་ལས། གཉན་ཚད་བག་ལ་ཞ་བ་དང་། ། བད་ཁྲག་གྲེ་
གག་གཉིས་ལྡན་ན། ། སྨན་གྱི་བྱ་ཁྱུང་རྣམ་པ་ལྔ། ། ཏིག་ཏ་བཞི་ཐང་ཆ་མཉམ་བཏང་། ། གཉན་སོད་
བད་ཁྲག་གྲེ་གག་སེལ། ། ཞེས་བྱུང་ལྔ་མདོག་བཞིའི་ལག་ལེན་ཚུལ་བཞིན་བྱས་པ་དང་། ཏིག་ཏ་བཞི་ཐང་
ནི་ཏིག་ཏ་དང་གསེར་མེ། ཨ་རུ། སེ་བའི་མེ་ཏོག་བཅས་ཆ་མཉམ་བྱས་པའི་ཐང་གཏོང་། གཞན་ཡང་།
གཉན་དང་གག་པས་ན་བའི་གྲེ་བའི་ནད། ། ཚ་འགག་ཚ་སྐམ་བད་ཁྲག་གྲེ་འགག་སོགས། ། ཀུན་ལ་སེ་རྒོད་
འོམ་བུ་སྐྱེར་བ་ཡི། ། བར་ཤུན་གསུམ་གྱི་བསྡུས་ཐང་ཡང་ཡང་བཏང་། ། ཞེས་དང་། ཡང་རིན་འབྱུང་
134



ལས།
༢
རྒ་སྤང་། ལི་ཤི་བཞི་པ་དང་ལྔ་པ་སོགས་གཏང་བར་བྱའོ། ། ཞེས་གསུངས་པ་ལྟར་བསྟེན་པར་བྱ།
ཁ དཔྱད་ཀྱིས་བཅོས་པ།
དཔྱད་དུ་སྐྲངས་ན་ཉ་ཁུས་དུགས་བྱ་ཞིང་སྒང་རྩ་དང་སྐྱོར་གོང་གང་རུང་ལ་ཁྲག་གཏར་རོ། །
(༢) ཟས་སྤྱོད་ཀྱི་སྒོ་ནས་བཅོས་པ།
ཀ ཟས་ཀྱིས་བཅོས་པ།
ཟས་རོ་མངར་བའི་རིགས་བསྟེན་ཞིང་ཚ་སྐྱུར་གྱི་རིགས་མི་བསྟེན།
ཁ སྤྱོད་ལམ་གྱིས་བཅོས་པ།
སྤྱོད་ལམ་ནི་བསིལ་དྲོད་སྙོམས་པོར་བྱེད་ཅིང་འཁྲུགས་ལས་སོགས་སྤངས་ཏེ་ཆམ་རིམས་མི་ཕོག་པར་
བྱའོ། །
གཉིས་པ། གྲེ་ནད་བྱེ་བྲག་སོ་སོའི་ནད་རྟགས་དང་བཅོས་ཐབས་
（༡)
༡ གྲེ་ནད་རླུང་ལས་གྱུར་པའི་ནད།
ནད་རྟགས།
གྲེ་ནད་རླུང་གྱུར་རྣ་བ་འགྲམ་པ་གཟེར། ། གློ་བ་ནང་སྐྲངས་ཚ་ལ་སྐམ་པ་ཡིན། །
ཞེས་པ་སྟེ། གྲེ་ནད་རླུང་ལས་གྱུར་ཚེ་རྣ་བ་དང་འགྲམ་པ་གཟེར་ཞིང་གེ་བའི་ནང་སྐྲངས་ནས་ཚ་ལ་སྐམ་
པ་འབྱུང་བའོ། །
（3）
བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
གྲེ་བ་རླུང་གྱུར་རླུང་འཇོམས་སྨན་མཁུར་དགང་། ། ཁོང་དུ་བསྟེན་ཞིང་རིལ་བུ་མུར་བར་
བྱ། །
ཞེས་པ་སྟེ། གྲེ་ནད་རླུང་ལས་གྱུར་པ་ལ་དཔྱད་སྨན་ཐུན་མོང་གིས་བཅོས་དགོས་ཏེ། དེ་ཡང་རླུང་
སྨན་སྣ་ཚོགས་ཀྱི་མཁུར་བཀང་བཅང་བ་དང་དེ་ཁོང་དུ་བསྟེན་ཞིང་སྦྲང་རྩི། བུར་དཀར། མར་གསར་
སོགས་ཀྱི་རིལ་བུ་མུར་བར་བྱའོ། །
ཁ ཟས་སྤྱོད་ཀྱིས་བཅོས་པ།
རྫས་དང་སྤྱོད་ལམ་དྲོ་ཞིང་སྣུམ་པའི་རིགས་བསྟེན་པར་བྱའོ། །
135



༢ གྲེ་ནད་ཁྲག་མཁྲིས་ལས་གྱུར་པའི་ནད།
（༡） ནད་རྟགས།
ཁྲག་མཁྲིས་སྐྲངས་དམར་ཚ་རྐྱེན་རྣག་ཏུ་འགྱུར། །
ཞེས་པ་སྟེ། ཁྲག་མཁྲིས་ལས་གྱུར་པ་སྐྲངས་མདོག་དམར་ལ་ཚ་བ་སྐྱེ་ཞིང་རྣག་ཏུ་འགྱུར་བའོ། །
（༢）
བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཀ༡ སྨན་གྱིས་བཅོས་པ།
ཁྲག་མཁྲིས་ལ་ཤིང་མངར། རྒུན་འབྲུམ། ཙན་དན་དཀར་པོ། སྐྱུ་རུ་ར། ཞུ་མཁན། སྤང་
རྒྱུན། ཨ་རུ། ལི་ཤི ཅུ་གང་བཅས་ཀ་ར་དང་སྦྱར་བ་ཁོང་དུ་གཏོང་བ་དང་། སྐྱུ་རུ་ཉེར་ལྔ། སྤང་
རྒྱན་ཉེར་ལྔ་སོགས་གཏང་བར་བྱའོ། །
ཀ༢ དཔྱད་ཀྱིས་བཅོས་པ།
ཁྲག་མཁྲིས་མངར་བསིལ་མཁུར་བཀང་མང་དུ་གཏར། །
ཞེས་པ་སྟེ། སྨན་རོ་མངར་ཞིང་བསིལ་བའི་རིགས་ཤིང་མངར། རྒུན་འབྲུམ། ཙན་དན་དཀར་པོ།
སྐྱུ་རུ། སེང་ཕྲོམ། སྤང་རྒྱན། ཨ་རུ་ར། ལི་ཤི། ཅུ་གང་། ཀ་ར་རྣམས་མཁུར་བཀང་བཟུང་རྗེས་
ཐོང་རྩ་དང་ལྕེ་རྩ་གང་རུང་ལ་ཁྲག་གཏར། འབྲོང་རྩེ་བེ་བུམ་ལས། གཉན་མེད་པའི་ཁྲག་ཤེད་རྐྱང་པས་གྲེ་
བ་འགགས་ཏེ་ད་ལྟ་རང་འཆི་བ་ལྟ་བུ་ལ། དགུན་ཡིན་ན་འཁྱགས་པ་རས་ཀྱིས་སྒྲིལ་བ་དང་། དབྱར་ཡིན་ན་
གྲོད་པ་ཆུ་གྲང་གིས་བཀང་བས་བདུགས་པས་འཕྲལ་དུ་བདེ་བར་འགྱུར་རོ། ལག་ལེན་མ་ཡིན་ནོ། ཞེས་
གསུངས།
ཁ ཟས་སྤྱོད་ཀྱིས་བཅོས་པ།
ཟས་དང་སྤྱོད་ལམ་བསིལ་བའི་རིགས་བསྟེན་ནོ། །
༣ གྲེ་ནད་བད་ཀན་ལས་གྱུར་པའི་ནད།
(༡） ནད་རྟགས།
བད་ཀན་སྐྲངས་མདོག་སྐྱ་ལ་ལྗན་ལྗིན་མང་།
ཞེས་པ་སྟེ། བད་ཀན་ལས་གྱུར་ན་སྐྲངས་མདོག་སྐུ་ཞིང་ལུད་པ་ལྗན་ལྗིན་མང་ངོ༌། །
（༢)འཁྲུལ་སོ་བསལ་བ།
136



ཕན་བདེའི་བསིལ་ཟེར་སྤྲོ་བའི་ཟླགསར་ཨེ་ལས། གག་པའི་མཚན་ཉིད་མི་ལྡན་ཞིང༌། ། གྲེ་ལྐོག་
ལྐོག་མའི་ནད་རྣམས་ནི། ། བད་ཀན་ཁྲག་ལས་མ་འདས་སོ། ། ཞེས་ངོ་བོ་བད་ཁྲག་ཡིན་ཞེས་གསུངས།
（3)བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཀ༡ ་ སྨན་གྱིས་བཅོས་པ།
བད་ཀན་འདུས་པ་རྩུབ་པའི་སྨན་གྱིས་བཅོས།
བད་ཀན་དང་འདུས་པ་ལས་གྱུར་པ་གཉིས་ལ་ནུས་པ་རྩུབ་པའི་སྨན་སྐྱུར་ཚ་ཁ་བའི་རིགས་ཀྱིས་བཅོས།
ཁོང་དུ་སྨན་གོ་གྲེ་བཅུ་བདུན། བདུད་རྩི་སུམ་སྦྱོར་གྱི་སྟེང་དུ་ཅུ་གང་དང་། ཤིང་མངར། སྤང་རྒྱན་
བསྣན་པ་གཏོང་།
ཀ3 དཔྱད་ཀྱིས་བཅོས་པ།
དཔྱད་ནི་རྒྱབ་ཀྱི་ཚིགས་པ་གསུམ་པ་དང་། མདུན་གྱི་ཙ་ར་ཁུང་དུ་མེ་བཙས་བསྲེག
ཁ ཟས་སྐྱོད་ཀྱིས་བཅོས་པ།
ཟས་དང་སྤྱོད་ལམ་དྲོད་ཀྱི་རིགས་བསྟེན།
༩ འདུས་པ་ལས་གྱུར་པའི་གྲེ་ནད།
（༡）ནད་རྟགས།
འདུས་པ་གྲ་མས་གང་སེམས་འབྲུམ་བུ་འབྱུང་། །
ཞེས་པ་སྟེ། འདུས་པ་ལས་གྱུར་ན་གྲ་མས་གང་སྙམ་སེམས་ཤིང་འབྲུམ་པ་རྒྱ་ཤུག་འདྲ་བ་འབྱུང་
ངོ༌། །
（༢)བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཀ༡ སྨན་གྱིས་བཅོས་སུ་
ཁོང་སྨན་རྒ་སྤུང་དང་ལི་ཁྱུང་། གྲུབ་ཐོབ་རིལ་དཀར་སོགས་གཏོང་།
ཀདཔྱད་ཀྱིས་བཅོས་པ།
དཔྱད་ནི་སྒང་རྩྭ་དང་སྐྱོར་གོང་གང་རུང་ལ་ཁྲག་གཏར།
ཁ ཟས་སྤྱོད་ཀྱིས་བཅོས་པ།
137



ཟས་དང་སྤྱོད་ལམ་གཉིས་བསིལ་དྲོད་སྙོམས་པ་བསྟེན།
༥ འབྲས་ལས་གྱུར་པའི་གྲེ་ནད།
（༡)ནད་རྟགས།
འབྲས་ནད་ཕྱི་ནང་མྱུར་སྐྲངས་རྣག་ཏུ་འགྱུར། །
ཞེས་པ་སྟེ།གྲེ་འབྲས་ཀྱི་ནད་བྱུང་ན་ཕྱི་ནང་དུ་མྱུར་བར་སྐྲངས་ནས་རྣག་ཏུ་འགྱུར་བའོ། །
(3)བཅོས་ཐབས།
ཀ སྨན་དཔྱད་ཀྱི་སྒོ་ནས་བཅོས་པ།
ཀ༡ སྨན་གྱིས་བཅོས་པ།
ཁོང་སྨན་སྤང་ཁྲག་དང་། ལི་ཁྱུང་། ཁྱུང་སྔོན་དགུ་པ་སོགས་གཏོང་།
ཀ༣ དཔྱད་ཀྱིས་བཅོས་པ།
གྲེ་འབྲས་རྨེན་བུ་དུགས་ལུམས་གཏར་རྗེས་བསྲེག །རྣ་ཤལ་འོག་ཤོང་མེ་བཏབ་རོ་མི་ལྡང་།
ཞེས་པ་སྟེ། དཔྱད་ནི་མཁན་པ་སྤྲུ་མ་ཉ་ཁུའི་དུགས་ལུམས་བྱ་ཞིང་། ལྕེ་རྩ་དང་རྩེ་ཆུང་གང་ཉེ་གཏར་
རྗེས་འབྲས་གང་བྱུང་བསྲེག་ཅིང་སླར་ཡང་རྣ་ཤལ་འོག་གི་གཤོང་དུ་མེ་བཏབ་ན་ནད་རོ་མི་ལྡང་ངོ་། །
ཁ། ཟས་སྤྱོད་ཀྱི་སྒོ་ནས་བཅོས་པ།
ཁ༡ ཟས་ཀྱིས་བཅོས་པ།
ཟས་ཚ་སྐྱུར་དང་རུལ་སུངས་ཀྱི་རིགས་མ་ཡིན་པ་འཇུ་སླ་བའི་རིགས་བསྟེན།
ཁ༣ སྤྱོད་ལམ་གྱིས་བཅོས་པ།
སྤྱོད་ལམ་ནི་མི་དགེ་བའི་ལས་དང་འཁྲུགས་ལས་སོགས་སྤངས་ཏེ་ལུས་སེམས་བདེ་ཐབས་ལ་འབད་པར་
བྱའོ། །
༦ རྨེན་བུ་ལས་གྱུར་པའི་གྲེ་ནད།
(༡)ནད་རྟགས།
རྨེན་བུ་སྲ་ལ་ཟུག་ཆུང་སྨིན་མི་བྱེད། །
ཅེས་པ་སྟེ། རྨེན་བུའི་ནད་ནི་སྲ་ལ་ཟུག་ཆུང་ཞིང་མྱུར་དུ་སྨིན་པར་མི་བྱེད་དོ། །
（༢）
བཅོས་ཐབས།
138



ཀ སྨན་དཔྱོད་ཀྱི་སྒོ་ནས་བཅོས་པ།
ཀ༡ སྨན་གྱིས་བཅོས་པ།
ཁོང་སྨན་སྤང་རྩི་བཅུ་གཉིས་དང་རྒ་ལོ་བསྲེས་པ་སྤུང་ཁྲག་དང་། ལི་ཁྱུང་། ཁྱུང་སྔོན་དགུ་པ་སོགས་
གཏོང་།
ཀ༢ དཔྱད་ཀྱིས་བཅོས་པ།
དཔྱད་ནི་ལྕེ་རྩྭ་དང་རྩེ་ཆུང་གང་རུང་ལ་ཁྲིག་གཏར།
ཁ ཟས་སྤྱོད་ཀྱི་སྒོ་ནས་བཅོས་པ།
ཁ༡ ཟས་ཀྱིས་བཅོས་པ།
ཟས་ཚ་སྐྱུར་དང་རུལ་སུངས་ཀྱི་རིགས་མ་ཡིན་པ་འཇུ་སླ་བའི་རིགས་བསྟེན།
ཁ༣ སྤྱོད་ལམ་གྱིས་བཅོས་པ།
སྤྱོད་ལམ་ནི་མི་དགེ་བའི་ལས་དང་འཁྲུགས་ལས་སོགས་སྤངས་ཏེ་ལུས་སེམས་བདེ་ཐབས་ལ་འབད་པར་
བྱའོ། །
ཁ་བྱང་།
༡
ཆ
༣
རེའུ་མིག་ལྔ་པ། གྲེ་ནད་དབྱེ་འབྱེད་བྱེད་པའི་རེའུ་མིག
ནད་མིང་།
ནད་རྟགས།
རླུང་།
གྲེ་བའི་ནང་སྐྱངས་ཤིང་ཚ་ལ་སྐུམ། རྣ་འགྲམ་གཟེར།
མཁྲིས་པ།
གེ་བ་སྐྲངས་ཤིང་ཚ་བ་སྐྱེ། རྣག་ཏུ་འགྱུར།
བད་ཀན།
ལྐོག་མ་མི་བདེ། ཁ་ལུད་མང་། སྐད་འགགས།
གྲེ་བའི་ནང་དུ་གྲ་མ་དང་། སྤུ། འཕྲང་རྡོག་ལྟ་བུའི་
འདུས་པ།
དངོས་པོ་ཞིག་ཡོད་པར་སྙམ་པ་སོགས་འབྱུང་།
ལུས་ཟུངས་མྱུར་དུ་འཛད། ནད་འཕེལ་
འབྲས།
བར་མགྱོགས། མཐར་རྣག་ཏུ་འགྱུར།
རྨེན།
ས་ལ་ཟུག་ཆུང་། མྱུར་དུ་མི་སྨིན།
༩
༥
༦
་.
(འགྲོ་འདུལ་རྣམ་རྒྱལ།)
139



!
༡
བསམ་གཞིགས།
གྲེ་མཆུ་དང་བད་མཆུ་གཉིས་ལ་ཁྱད་པར་གྱི་རྟགས་གང་དང་གང་ཡོད།
༢ གཅེན་དང་ཁ་ཤུ་གཉིས་ཀྱི་ནད་རྟགས་ལ་ཁྱད་པར་གང་དང་གང་ཡོད།
༣ ལྕེ་ལྷག་དང་ལྕེ་སྐྲངས་གཉིས་ཀྱི་ནད་རྟགས་ལ་ཁྱད་པར་གང་དང་གང་ཡོད།
རྐུན་འབྲུམ་དང་ཆུ་བུར་ཅན་གཉིས་ལ་ཁྱད་པར་བའི་ནད་རྟགས་གང་དང་གང་ཡོད།
རུས་སྦལ་ཅན་དང་རྐན་རྨེན་གཉིས་ལ་ཁྱད་པར་བའི་རྟགས་གང་དང་གང་ཡོད།
༦ གྲེ་འབྲས་དང་གྲེ་རྨེན་གཉིས་ལ་ཁྱད་པར་བའི་རྟགས་གང་དང་གང་ཡོད།
བད་ཀན་གྱི་སོ་ནད་དང་སོ་འབྲས་གཉིས་ལ་ཁྱད་པར་བའི་རྟགས་གང་དང་གང་ཡོད།
༩
༥
140



ལེའུ་དྲུག་པ། ལྔ་བའི་ནད་གསོ་བ།
ལྷ་བའི་ནད་ཅེས་པ་ནི། སྟག་ཚང་ལོ་ཙཱ་བ་ཤེས་རབ་རིན་ཆེན་གྱིས་མཛད་པའི་གསོ་བ་རིག་པའི་མིང་
ཚིག་འགའ་ཞིག་གི་དོན་གྱི་བཞིན་རས་གསལ་བར་སྟོན་པའི་མེ་ལོང་ལས། ལ་མདུན་འཕེལ་བའི་ཤ་ལྷག་
དེ། ། ནོར་རྫས་སྦུ་བ་ཕྱིར་མངོན་ལྟར། ། ཕྱི་རོལའབུར་དུ་ཐོན་པ་ལ། ལྷ་བ་ཞེས་སུ་བཤད་པ་ཡིན། །
ཞེས་པ་ལྟར་གཙོ་བོ་དབྱིབས་ལ་བལྟོས་ནས་བཏགས་པའི་སྐེའི་མདུན་ངོས་སུ་སྐྱེས་པའི་ཤ་ལྷག་གི་མིང་སྟེ།
ནད་འདི་གཙོ་བོ་ཝ་ཚྭ་སོགས་འཚོ་བཅུད་མི་འདང་བའི་ས་གནས་ཁག་ལ་དམིགས་བསལ་གྱིས་ཁྱབ་གདལ་ཡོང་
བར་མ་ཟད། གཞོན་ནུ་དང་དར་མའི་སྐབས་སུ་ཕོག་སླ་བ་དང་
། སྐྱེས་པ་ལས་བུད་མེད་ལ་ཕོག་མང་བའི་
ནད་ཅིག་རེད། མགུལ་ནད་ལྷ་བའི་ནད་དེ་ནི་བརྒྱུད་པ་རྩ་འགྲེལ་དུ་ལྐོག་མའི་ནད་བཅོ་བརྒྱུད་ཀྱི་ཁོངས་སུ་
བསྡུས་པ་དང་། མན་ངག་རྒྱུད་དུ་ལྷ་བའི་ནད་རིགས་བརྒྱུད་བསྟན་ཡོད་དེ། འདིར་ཡང་རྒྱུད་དང་མཐུན་
པར་ལྔ་བའི་ནད་ལ་རྒྱུ་རྐྱེན་དང་། དབྱེ་བ། རྟགས། བཅོས་ཐབས་བཅས་རྣམ་པ་བཞིའི་སྒོ་ནས་བཤད་
པ་ཡིན་ནོ། །
དང་པོ། རྒྱུ་རྐྱེན།
རྒྱུ་རྐྱེན་ཟས་དང་སྤྱོད་ལམ་གདོན་ལ་སོགས། ། འདུ་བ་འཁྲུགས་པས་ལྦ་བ་སྐྱེད་པར་
བྱེད
།།
དེ་
ཅེས་པ་སྟེ། ལྔ་བའི་ནད་ཀྱི་རྒྱུ་རྐྱེན་གཞི་མཐུན་དུ་བསྟན་པ་ནི། འཚོ་བཅུད་མི་ལྡང་བ་དང་། དེ་
བཞིན་ཤ་ཚིལ་འཕེལ་བའམ་རོ་མངར་ལ་དྲོད་བཅུད་ཀྱི་ཟས་སྐོམ་བསྟེན་ཆེས་པ་སོགས་མདོར་ན་ཟས་དང་སྤྱོད་
ལམ་དམན་ལྷག་ལོག་པའི་རྐྱེན་དང་གདོན་གྱི་རྐྱེན་སོགས་ཀྱིས་འདུ་བ་རླུང་མཁྲིས་བད་ཀན་སོགས་འཁྲུགས་པས་
ལྔ་བའི་ནད་སྐྱེད་པར་བྱེད་པ་ཡིན་ནོ།
141
..f



གཉིས་པ། དབྱེ་བ།
དབྱེ་བ་རླུང་མཁྲིས་ཁྲག་དང་བད་ཀན་ཚིལ། ། འདུས་པའི་ལྦ་བ་ གཡང་ཝ་བྱུར་ཝ་
བརྒྱུད། །
ཅེས་པ་སྟེ། ལྔ་བའི་ནད་ལ་དབྱེ་བ་ཕྱེ་བ་ན། རླུང་ལས་གྱུར་པ་དང་། མཁྲིས་པ་ལས་གྱུར་པ།
ཁྲག་ལས་གྱུར་པ། བད་ཀན་ལས་གྱུར་པ། ཚིལ་ལས་གྱུར་པ། འདུས་པའི་ལྔ་བ། གཡང་ཝ། བྱུར་
ལྔ་བཅས་ནང་གསེས་རྣམ་པ་བརྒྱུད་ཡོད་དོ། །
གསུམ་པ། ནད་རྟགས།
རྟགས་བསྟན་པ་ལ་ཡང་
། རླུང་། མཁྲིས་པ། ཁྲག བད་ཀན། ཚིལ། འདུས་པ་བཅས་
ལས་གྱུར་པའི་ལྦ་བ་དང་
། གཡང་ལྷ། བྱུར་ལྷ་བཅས་ཀྱི་རྟགས་བསྟན་པ་བརྒྱད་དོ། །
༡ རླུད་གྱུར་གྱི་རྟགས།
དེ་རྟགས་རླུང་གྱུར་མགོ་མང་ཁོང་སྟོང་ཞིང་། །
ཞེས་པ་སྟེ། ལྔ་བའི་ནད་ཀྱི་རྟགས་བསྟན་པ་ལས། རླུང་ལས་གྱུར་པའི་ལྦ་བ་ནི་མགོ་མང་ལ་ཁོང་པ་
སྟོང་པ་འབྱུང་ངོ། །
༢ མཁྲིས་གྱུར་གྱི་རྟགས།
མཁྲིས་པའི་ལྦ་བ་ཕུར་ཚེ་ཆུང་ལ་སྙི། །
ཞེས་པ་སྟེ། མཁྲིས་པ་ལས་གྱུར་པའི་ལྷ་བདེ་ཕུར་ཕུར་བྱས་ཚེ་ཆུང་ལ་སྙི་བའོ། །
༣ ཁྲག་གྱུར་གྱི་རྟགས།
ཁྲག་ལྔ་དྲོད་བཅུད་དྲག་ཤུལ་རྐྱེན་གྱིས་སྐྱེ། །
ཞེས་པ་སྟེ། ཁྲག་ལས་གྱུར་པའི་ལྦ་བ་ནི་ཁྱད་པར་དུ་དྲོད་བཅུད་ཅན་གྱི་ཟས་སྐོམ་དང་དྲག་ཤུལ་གྱི་སྤྱོད་
142



ལམ་གྱི་རྐྱེན་གྱིས་སྐྱེ་བར་བྱེད་དོ། །
༩ བད་ཀན་ལས་གྱུར་པའི་རྟགས།
བད་ཀན་སྲ་མཁྲེགས་དལ་དུས་སྐྱེ་བར་བྱེད། །
ཅེས་པ་སྟེ། བད་ཀན་ལས་གྱུར་པའི་ཝ་པ་ནི་ངོ་བོ་སྲ་ཞིང་མཁྲེགས་ལ་དལ་བར་སྡོད་པའི་དུས་སུ་ལྷག་
པར་ཆེར་སྐྱེ་བར་བྱེད་དོ། །
༥ ཚིལ་ལས་གྱུར་པའི་རྟགས།
ཚིལ་ལྤ་སྐྱེ་འགག་སྐྱེ་འབྲི་ཆེ་བ་སྟེ། །
ཞེས་པ་སྟེ། ཚིལ་ལས་གྱུར་པའི་ལྔ་བ་ནི།
འབྱུང་བའོ། །
སྐྱེ་འགག་ཞེས་སྐྱེ་འགགས་པ་དང་ཆེ་ཆུང་སྐྱེ་འབྲི་ཆེ་ག
༦ འདུས་གྱུར་གྱི་རྟགས།
འདུས་པའི་ལྔ་བ་དབུགས་བསུབ་ངར་ངར་འབྱུང་།
ཞེས་པ་སྟེ། འདུས་པ་ལས་གྱུར་པའི་ལྷ་བ་ནི་འཕེལ་ཆེ་བས་ནང་དུ་དབུགས་སུབ་ཅིང་ངར་ངར་ཟེར་
བའི་སྒྲ་འབྱུང་ངོ། །
༧ གཡད་ལྔ་ཡི་རྟགས།
གཡང་ལྦ་བདེ་ལ་དབྱིབས་ལེགས་བཀྲ་ཤིས་ལྡན། །
ཞེས་པ་སྟེ། གཡང་ཆེན་པོ་འཁོར་བའི་ལྦ་བ་ནི་བདེ་ལ་དབྱིབས་ལེགས་པ་བྱུང་ན་བཀྲ་ཤིས་པའི་རྟགས་
དང་ལྡན་ནོ། །
༨ བྱུར་ལྔ་ཡི་རྟགས།
བྱུར་སྦ་མི་བདེ་མི་སྡུག་བཀྲ་མི་ཤིས། །
ཞེས་པ་སྟེ། བྱུར་ཆེན་པོ་འོང་བའི་ལྦ་བ་སྐྱེས་པའི་ཚེ་ནད་པ་རང་མི་བདེ་ཞིང་གཞན་གྱི་བལྟ་སྣང་དུ་
བཞིན་མི་སྡུག་པ་ནི་བཀྲ་མི་ཤིས་པའི་རྟགས་སོ། །
143



བཞི་པ། བཅོས་ཐབས།
བཅོས་པའི་ཐབས་ལ་སྤྱི་དང་བྱེ་བྲག་གཉིས། །
ཞེས་པ་སྟེ། ལྦ་བ་བཅོས་པའི་ཐབས་ལ་སྤྱི་ཡི་བཅོས་ཐབས་དང་། བྱེ་བྲག་གི་བཅོས་ཐབས་གཉིས་
ཡོད་དོ།
༡ སྤྱི་ཡི་བཅོས་ཐབས།
སྤྱི་བཅོས་ཚ་བ་སྨན་ཆང་ཕྱེ་མ་དང་། ། དཔྱད་དང་སྔགས་དང་ལོག་གནོན་དྲུག་གིས་
བཅོས། །
ཞེས་པ་སྟེ། སྤྱི་ཡི་བཅོས་ཐབས་ལའང་ཚ་བ་སྟེ་སྐྱོ་ཚའམ་ཐུག་པ་བསྟེན་ནས་བཅོས་པ་དང་། སྨན་
ཆང་བསྟེན་ནས་བཅོས་པ། ཕྱེ་མ་བསྟེན་ནས་བཅོས་པ། དཔྱད་ཀྱིས་བཅོས་པ། སྔགས་ཀྱིས་བཅོས་པ།
དེ་དག་གི་ལོག་གནོན་བསྟེན་པ་དང་བཅས་དྲུག་གིས་བཅོས་དགོས་སོ། །
（༡） ཚ་བས་བཅོས་པ།
དང་པོ་གཡག་རྒོད་ཨོལ་མདུད་ལ་སོགས་པའི། ། ཨོལ་པ་སྣ་ཚོགས་མ་རུལ་མ་བམ་པ། །
ཚྭ་སྣ་སུག་སྨེལ་ཟི་ར་སླེ་ཏྲེས་རྣམས། ། ཞིབ་བརྡུངས་བཙོས་ཏེ་ལྷོ་རུ་བསྟེན་པས་འཇོམས། །
ཞེས་པ་སྟེ། སྤྱི་བཅོས་ཀྱི་ནང་གསེས་རྣམ་པ་དྲུག་ཡོད་པ་ལས། དང་པོ་ཚ་བས་བཅོས་པ་ནི།
གཡག་རྒོད་ཅེས་བྱང་འབྲོང་གི་ཨོལ་མདུད་ལ་སོགས་པའི་ཨོལ་མདུད་སྣ་ཚོགས་པ་མ་རུལ་ཞིང་མ་བམ་པ་
ཚྭ་སྣ་ཚོགས་ཚད། སུག་སྨེལ། ཟི་ར། སླེ་ཏྲེས་རྣམས་ཞིབ་ཏུ་བརྡུངས་པ་བཙོས་ཏེ་སྐྱོ་ཚ་ལྟ་བུ་ལྟོ་རུ་བསྟེན་
པས་ལྕི་བ་འཇོམས་སོ། །
（3） སྨན་ཆང་གིས་བཅོས་པ།
སྨན་ཆང་ཨོལ་མདུད་རྣམ་པ་སྣ་ཚོགས་དང་། ། སྨན་སྒ་ཉ་ཤ་བཟང་དྲུག་ཤིང་ཚ་དང་། །
ཝ་ཚྭ་རུ་རྟ་ཨུཏྤལ་ཆུ་ལ་བསྡུས། ། ཆང་སྦྱར་མནན་ཏེ་ལངས་ནས་སྐོམ་དུ་བསྟེན། །
ཞེས་པ་སྟེ། གཉིས་པ་སྨན་ཆང་ནི་ཨོལ་མདུད་རྣམ་པ་སྣ་ཚོགས་དང་། སྨན་སྒོ། ཉ་ཤ།
པོ་དྲུག ཤིང་ཚ་དང་ལྦ་ཚྭ། རུ་རྟ། ཨུཏྤལ་རྣམས་ཆུ་ལ་བཙོས་ནས་གདུས་ཁུ་ཆང་དང་སྦྱར་ལ་མནན་ཏེ་
དྲོ་སར་བསྙལ་ལ་ལངས་ནས་སྐོམ་དུ་བསྟེན་ནོ། །
144



（༢)ཕྱེ་མས་བཅོས་པ།
ཕྱེམ་ཨོལ་མདུད་སྣ་ཚོགས་བཟང་པོ་དྲུག ། ལྔ་ཚ་ཤིང་ཚ་རྒྱམ་ཚྭ་ཚ་བ་གསུམ། ། ཨ་རུ་
ཀར་བུར་རྟས་བསྒྱུར་ཆུ་སྐོལ་དབུལ། ། ཡང་ན་ཨོལ་མདུད་རྙིང་པ་རྒྱ་ཚྭ་དང་། ། ལྦ་ཚྭ་ཏིག་ཏ་
སྦང་རྒྱན་བ་ཤ་ཀ ། ཀ་ར་སྦྱར་བ་ལྟོ་སྟོང་བསྟེན་པར་བྱ། ། གོ་བོའི་སྟོད་ཁོག་གཡག་རྒོད་རྟ་
དང་རྐྱང་། ། སྤྱང་ཀི་སོ་བྱ་ལ་སོགས་གྲེ་སྣ་ཚོགས། ། ཚ་བ་གསུམ་དང་བྲག་ཞུན་ལྦ་ཚྭ་དང་། །
བུར་དཀར་སྦྱར་བ་ལྟོ་སྟོང་ཆུ་སྐོལ་དབུལ། ། ཟླ་ཕྱེད་བསྟེན་པས་ལྔ་བ་རྩད་ནས་འབྱིན། །
ཞེས་པ་སྟེ། གོང་བཤད་ཀྱི་ཨོལ་མདུད་སྣ་ ཚོགས་དང་། བཟང་པོ་དྲུག ཝ་ཚྭ། ཤིང་ཚ།
རྒྱམ་ཚྭ། ཚ་བ་གསུམ། ཨ་རུ་ར། ཀ་ར་དང་བུ་རམ་གཉིས་ཚ་གྲང་གང་ཡིན་དང་མཐུན་པར་རྟས་བསྒྱུར་
ལ་ཆུ་བསྐོལ་གྱིས་དབུལ། ཡང་ན་ཨོལ་མདུད་རྙིང་པ་རྒྱུ་ཚྭ་དང་
། ལྷ་ཚྭ། ཏིག་ཏ། སྤང་རྒྱུན། བ་ཤ་
ཀ ཀ་ར་དང་སྦྱར་བ་ལྟོ་སྟོང་གི་དུས་སུ་བསྟེན་པར་བྱ། ཡང་ན་གོ་བོའི་སྟོད་ཁོག་དང་གཡག་རྒོད། རྟ།
རྐྱང་། སྤྱང་ཀི སོ་བྱ་ལ་སོགས་པའི་གྲེ་བ་སྣ་ཚོགས། ཚ་བ་གསུམ། བྲག་ཞུན། ཝ་ཚྭ་དང་བུར་
དཀར་སྦྱར་བ་ལྟོ་སྟོང་ལ་ཆུ་བསྐོལ་གྱིས་དབུལ་ཏེ། ཟླ་ཕྱེད་བར་དུ་བསྟེན་པས་ལྟ་བ་རྩད་ནས་འབྱིན་པར་བྱེད་
དོ། །
ཡང་ན་ཀོང་སྤྲུལ་གྱི་ཤ་སྦྱོར་བརྒྱུད་པ་སྟེ། སྐྱ་ཀའི་ཤ་བཟང་ཐུན་གསུམ་དང་། ། ལུག་(ལུག་གི་ཨོལ་
མདུད་)སྨན་ལྔ་དང་དུང་བསྲེགས་ཐལ། ། གུ་གུལ་ལི་ཤི་འབྲས་བུ་གསུམ། ། ཉ་ཕྱིས་རུ་རྟ་ཐུན་བཟང་
རེ། ། ཕྱེ་མ་ལྟོ་སྟོང་རུས་ཁུས་ཕུལ། ། ཉེར་དགུ་གནམ་སྟོང་སོགས་བཏང་བས། ། ལྦ་བ་ཐམས་ཅད་རང་
ཞིར་འགྱུར། ། ཞེས་གསུངས་པ་ལྟར་བསྟེན་པར་བྱེད་པ་དང་། །ཡང་ནི་ལྔ་བ་སྤྱི་འཇོམས་ལ། ། ཤ་ལྷག་
ཚིལ་ལྷག་གནས་འཇོམས་ནི། ། བྱ་རྒོད་གློ་བུར་ཤི་བའི་ཤ། ། མ་རུལ་མ་སུངས་ཐུན་བཟང་རེ། ། རྒྱུ་
མཚོའི་ལྦ་ཚྭ་ཐུན་བཟང་གསུམ། ། ལུག་གི་རྨེན་བུ་རྡོག་པོ་ལྔ། ། གཙང་གཡེར་རྒྱ་ཚྭ་ཐུན་བཟང་རེ། །
ཞིབ་བཏགས་སྦྲང་གིས་རིལ་བུ་དྲིལ། ། ཞག་གཅིག་ལྟོ་བཀུག་ཟླ་བ་ཡི། ། མར་ངོའི་དུས་སུ་ཐུན་བདུན་
བསྟེན། ། ཤ་ལྷག་ཚིལ་ལྷག་གནས་འཇོམས་ཞེས། ། གཞན་ན་མེད་དོ་ལག་ཏུ་ལོངས། ། ཞེས་གསུངས་པ་
ལྟར་བསྟེན་པར་བྱའོ། །
（༤)དཔྱད་ཀྱིས་བཅོས་པ།
དཔྱད་དུ་དཔུང་སྐེ་ན་རྒྱབ་ལྦ་རྩ་གཏེར། ། རྣ་ཤལ་འོག་དང་ཝ་མགོ་ཨན་སྟོང་བསྲེག །
ཅེས་པ་སྟེ། བཞི་པ་དཔྱད་དུ་དཔུང་རྩ་དང་། སྐེ་རྩ། རྩེ་ཆུང་ རྣ་རྒྱབ་ཝ་རྩ་སོགས་གཏར།
རྣ་ཤལ་འོག་དང་། ལྷ་རྩ་རང་གི་མགོ། ཨན་སྟོང་ཚིགས་པ་དང་པོ་རྣམས་བསྲེག་གོ །
།
145



（༥)སྔགས་ཀྱིས་བཅོས་པ།
སྔགས་བཅོས་སྨྲ་བཅད་བཟླས་ཏེ་ཕྱི་ནས་གདབ། Wནག་ཏ་རག་ཏ་པུས་པཏ་སྭཱ་ཧཱ། །
ཆུ་ལ་བཟླས་ཏེ་ཁོང་དུ་བཏང་བར་བྱ། ། ཨོ་མི་ཏི་མི་ཏི་ཤག་ཀྲུག་སྭཱ་ཧཱ། ། ཨོཾ་ཁ་ཁུ་ག་མ་ལ་རལྟ་
ནན། ། ཨོ་དམར་མོ་ཛིན་དུ་ཛིན་ཧུཾ་ཧཱུྃ་ཕཊ་ཕཊ་སྭཱ་ཧཱ། ། ཐོག་མར་དགུ་པ་ལྔ་བརྒྱད་དེ་རྗེས་
སྦྲེལ། ། བཟླས་ཤིང་བཏབ་པས་ཝ་བ་ཐམས་ཅད་འཇོམས། །
ཞེས་པ་སྟེ། ཟླ་བ་སྔགས་ཀྱིས་བཅོས་པའི་ཐབས་བསྟེན་པ་ནི་སྨྲ་བ་བཅད་ནས་བཟླས་ཏེ་ཐོག་མར་ཝ་
བའི་ཕྱི་ནས་གདབ་དགོས་པ་ནི། ཨོཾ་ནག་ཏ་རག་ཏ་པུས་པཏ་སྭཱ་ཧཱ། ཞེས་དང་། དེ་ནས་ཆུ་ལ་བཟླས་ཏེ་
ཁོང་དུ་བཏང་བར་བྱ་བའི་སྔགས་ནི། ཨོ་མི་ཏི་མི་ཏི་ཤག་ཀྲུག་སྭཱ་ཧཱ། ཞེས་པའི་དགུ་པ་དང་། ཨོཾཁ་ཁུ་ག་
མ་ལ་རཀྟ་ནན། ཞེས་པའི་དགུ་པ་གཉིས་ལས་གང་རིགས་དང་། ཨོ་དམར་མོ་ཛིན་དུ། ཞེས་ལྔ་པ་དང་
ཛིན་དུ་ཧཱུཾ་ཧཱུཾཕཊ་ཕཊ་སྭཱ་ཧཱ་ཞེས་པའི་བརྒྱུད་པ་རྣམས་རིམ་བཞིན་དུ་དགུ་པ་དང་དེ་ནས་ལྔ་པ་དེ་ནས་བརྒྱུད་པ་དེ་
རྗེས་དགུ་ལྔ་བརྒྱད་རྣམས་ལྷན་ཅིག་ཏུ་སྦྲེལ་ནས་བཟླས་ཤིང་ཝ་བའི་ཕྱིར་བཏབ་པ་དང་། ཆུ་ལ་བཏབ་པ་ཁོང་
དུ་བཏང་བས་ལྔ་བ་ཐམས་ཅད་འཇོམས་པར་བྱེད་པ་ཡིན་ནོ། །
（༦)ལོག་གནོན།
ལོག་གནོན་ལྔ་བ་ཤིན་ཏུ་བཅོས་དཀའ་སྲ། ། ཚ་ཐུར་རྒྱུབ་ལ་རུལ་བཅད་འབྲས་ལྟར་
གསོ། །
ཞེས་པ་སྟེ། ལོག་གནོན་ནི་ལྦ་བ་ལ་གོང་གི་གཉེན་པོ་ཅི་རིགས་པ་བསྟེན་ཀྱང་ཤིན་ཏུ་བཅོས་དཀའ་ཞིང་
སྲ་བ་ལཚ་ཐུར་སྒྲུབ་ལ་ཞེས་འཕར་རྩ་གཏིང་ན་ཡོད་དེ་ཁར་མི་གསལ་བས་འཕར་རྩ་ལ་ཆེར་འཛེམ་མི་དགོས་ཤིང་།
ཁྲག་རྩ་མེད་པའི་ལྦ་བ་གང་ཆེ་བའི་དཀྱིལ་དུ་ཚ་ཐུར་རྒྱུག་ལུགས་ཕྱི་རྒྱུད་དུ་གསལ་བ་ལྟར་ཕྲེད་དུ་ཕུག་པས་ཆུ་སེར་
བྱུང་ན་དེས་ཕན་ཏེ། གང་ཡང་མ་བྱུང་ན་རུལ་གཅོད་གཞུག་ཅིང་འབྲས་ཀྱི་སྐབས་ལྟར་གསོ་བར་བྱའོ།
༢ བྱེ་བྲག་གི་བཅོས་ཐབས།
བྱེ་བྲག་གི་བཅོས་ཐབས་བསྟན་པ་ལ་ཡང་། རླུང་དང་། མཁྲིས་པ། ཁྲག བད་ཚིལ། འདུས་
པ་བཅས་ལས་གྱུར་པ་དང་གཡང་ལྷ། བྱུར་ལྔ་བཅས་བརྒྱད་དོ། །
（༡)རླུང་གྱུར་གྱི་བཅོས་ཐབས།
བྱེ་བྲག་རླུང་ལྔ་མེ་བཙའ་སྣུམ་དུགས་བྱ། །
ཞེས་པ་སྟེ། རླུང་ལས་གྱུར་པའི་ལྦ་བ་ལ་གང་ལ་བྱུང་བའི་སྟེང་དུ་མེ་བཙའ་དང་སྣུམ་དུགས་བྱའོ། །
146



(༢)མཁྲིས་གྱུར་གྱི་བཅོས་ཐབས།
མཁྲིས་པའི་ལྔ་བ་ཕུག་པས་འཚོ་བར་འགྱུར། །
ཞེས་པ་སྟེ། མཁྲིས་པ་ལས་གྱུར་པའི་ལྦུ་བ་དེ་ཐུར་མ་ལྟ་བུས་ཕུག་པས་འཚོ་བར་འགྱུར་རོ། །
（3) ཁྲག་གྱུར་གྱི་བཅོས་ཐབས།
ཁྲག་གི་ལྦ་བ་གཏར་དང་བསིལ་ཕྱེ་བསྟེན། །
ཞེས་པ་སྟེ། ཁྲག་ལས་གྱུར་པའི་ལྦ་བ་གང་བྱུང་དང་ཉེ་བའི་ཁྲག་རྩ་གཏར་བ་དང་། བསིལ་སྨན་ནི་
ཙན་དན་བཅུ་པ་གློ་ནད་ཚ་སུབས་ཀྱི་སྐབས་ལྟར་ལ་ཏིག་ཏ་དང་། བ་ཤ་ཀ་བསྣན་པ་བསྟེན།
(༩)བད་ཚིལ་ལས་གྱུར་པའི་བཅོས་ཐབས།
བད་ཚིལ་ལྔ་བ་སྐྱུགས་དང་རྩུབ་འཆོས་བྱ། །
ཞེས་པ་སྟེ། བད་ཚིལ་ལས་གྱུར་པའི་ལྦ་བ་ཕྱི་རྒྱུད་ལས་ལྔ་ལྟར་གྱི་སྐྱུགས་ཀྱིས་དྲང་བ་དང་རྩུབ་བཅོས་
བྱའོ། །
（༥)འདུས་གྱུར་གྱི་བཅོས་ཐབས།
འདུས་པའི་ཟླ་བ་ཀུན་གྱིས་གསོ་བ་སྟེ། །
ཞེས་པ་སྟེ། འདུས་པ་ལས་གྱུར་པའི་ལྦ་བ་ལ་གཉེན་པོ་གཅིག་ཏུ་མ་ངེས་པར་ཀུན་གྱིས་གསོ་དགོས་ཏེ་
གང་འཚམ་གྱིས་བཅོས་པར་བྱའོ། །
（༦） གཡང་སྦྲ་བཅོས་པར་མི་བྱ་བ།
གཡང་ལྦ་མི་བཅོས་གཡང་ལོན་བྱ་བར་ཤིས། ། ཞེས་གསུངས་པ་སྟེ། གཡང་ཝ་བྱུང་ན་མི་
བཅོས་ཤིང་གཡང་ལེན་པ་དང་གཡང་འགུགས་བྱ་བ་ཤིས་པའོ། །
（༧)བྱུར་ལྔ་ཡི་བཅོས་ཐབས།
བྱུར་སྦྲ་གདོན་བཅོས་རིམ་གྲོ་རྒྱ་ཆེར་གྱིས། ། ཚོགས་བསགས་དེ་འོག་གང་ལ་འཚམ་པས་
བཅོས།།
ཞེས་པ་སྟེ། བྱུར་ལྦ་ལ་གདོན་བཅོས་བསྐྲད་པ་སོགས་རིམ་གྲོ་རྒྱ་ཆེར་བགྱིས་དགོས་པ་དང་། ཚོགས་
བསགས་རྒྱུ་ཆེ་བར་བསྒྲུབ་ལ་དེའི་འོག་ཏུ་གང་ལ་གང་འཚམས་ཀྱིས་བཅོས་དགོས་པ་ཡིན་ནོ། །
(འཇམ་དབྱངས་བསོད་ནམས།)
147



༡
བསམ་གཞིགས།
ལྷ་བའི་ནད་ཅེས་པའི་གོ་དོན་གང་།
༣ ལྔ་བའི་ནད་ལ་དབྱེ་བ་ཕྱེ་ན་རྣམ་པ་དུ་ཡོད་གང་དག་ཡིན།
༣ རྒྱུ་རྐྱེན་གང་ཞིག་གིས་ལྔ་བའི་ནད་འདི་སྐྱེད་པར་བྱེད་པ་ཡིན།
༩ ལྔ་བའི་ནད་ལ་བཅོས་ཐབས་གང་དང་གང་བསྟན་ཡོད།
འདུས་པ་ལས་གྱུར་པའི་ལྦ་བ་ལ་རྟགས་གང་འབྱུང་།
༦ ལྕ་བའི་ནད་ལ་དཔྱད་ཀྱི་སྒོ་ནས་ཇི་ལྟར་བཅོས།
༥
148



དུས་རབས་ཉེར་གཅིག་པའི་བོད་ལུགས་གསོ་རིག་དངོས་ཚན་
སློབ་གསོའི་འཆར་འགོད་སློབ་དེབ་ཀྱི་དཀར་ཆག
རྨང་གཞིའི་སྐོར།
༡ གསོ་རིག་ལོ་རྒྱུས།
གཙོ་སྒྲིག་པ། བྱམས་པ་འཕྲིན་ལས།
གཙོ་སྒྲིག་གཞོན་པ། མིག་དམར་ཆེ་བ། ཀླུ་འབུམ་རྒྱལ།
༢ རྩ་རྒྱུད།
གཙོ་སྒྲིག་པ། ཉི་མ་ཚེ་རིང་།
གཙོ་སྒྲིག་གཞོན་པ། མིག་དམར་ཆུང་བ།
༣ གྲུབ་པ་ལུས།
གཙོ་སྒྲིག་པ། ཁྲོ་རུ་ཚེ་རྣམ།
གཙོ་སྒྲིག་གཞོན་པ། གཡང་དགའ། དགའ་བའི་རྡོ་རྗེ།
༩ འཕེལ་འགྲིབ་ནད།
གཙོ་སྒྲིག་པ། སྐལ་བཟང་འཕྲིན་ལས།
གཙོ་སྒྲིག་གཞོན་པ། སངས་ལོ། འབུམ་ཁོ།
༥ ཐ་མལ་ནད་མེད།
གཙོ་སྒྲིག་པ། པད་ཁོ།
གཙོ་སྒྲིག་གཞོན་པ། སྐལ་ཁོ། དབང་གྲགས།
༦ སྦྱོར་བ་སྨན།
གཙོ་སྒྲིག་པ། ཀམ་ཚོགས་གཉིས།
གཙོ་སྒྲིག་གཞོན་པ། ཙཱ་བྷ།
1



༧ ཆ་བྱད་དཔྱད།
གཙོ་སྒྲིག་པ། བློ་བཟང་དམ་ཆོས།
གཙོ་སྒྲིག་གཞོན་པ། བཙུན་ཐར་རྒྱལ།
༨ ངོས་བཟུང་རྟགས།
གཙོ་སྒྲིག་པ། བསམ་གྲུབ་རྒྱལ།
གཙོ་སྒྲིག་གཞོན་པ། དཀོན་མཆོག་རྒྱལ་མཚན།
༩ གསོ་བྱེད་ཐབས།
གཙོ་སྒྲིག་པ། དཔལ་ལྡན་རྒྱ་མཚོ།
གཙོ་སྒྲིག་གཞོན་པ། ཚེ་རིང་ཆེ་བ།
༡༠ བྱ་བྱེད་སྨན་པ།
གཙོ་སྒྲིག་པ། བན་དེ་ཚེ་རིང་།
གཙོ་སྒྲིག་གཞོན་པ། ལྷ་མཁར་རྒྱལ།
༡༡ མཇུག་དོན་ཡོདས་གཏད།
གཙོ་སྒྲིག་པ། འོ་ཚོགས་ཆེན།
གཙོ་སྒྲིག་གཞོན་པ། སྐལ་བཟང་རྡོ་རྗེ། ཨ་བུ་དཀར་ལོ།
༡༢ གནམ་རིག་སྐར་རྩིས།
གཙོ་སྒྲིག་པ། བསམ་གྲུབ་རྒྱ་མཚོ།
གཙོ་སྒྲིག་གཞོན་པ། ཀུན་དགའ་རིག་འཛིན། རིག་འཛིན།
ནད་ཐོག་ལག་ལེན་སྐོར།
༡ ཉེས་གསུམ་གསོ་བ།
གཙོ་སྒྲིག་པ། དབང་འདུས།
གཙོ་སྒྲིག་གཞོན་པ། བསོད་ནམས་འཆི་མེད། རྣམ་རྒྱལ་ཐར།
༢ ཁོད་ནད་གསོ་བ།
གཙོ་སྒྲིག་པ། སྟོབས་རྒྱས།
2



གཙོ་སྒྲིག་གཞོན་པ། རྡོ་རྗེ། ཀུན་རྣམ།
༈ ཚ་བ་གསོ་ཝ།
གཙོ་སྒྲིག་པ། རྟ་མགྲིན་རྒྱལ།
གཙོ་སྒྲིག་གཞོན་པ། རིན་ཆེན་དོན་གྲུབ།
༩ གཉན་རིམས་གསོབ།
གཙོ་སྒྲིག་པ། ཚུལ་ཁྲིམས།
གཙོ་སྒྲིག་གཞོན་པ། ཤེས་རབ་རྒྱ་མཚོ། ཚེ་རིང་།
༥ ལུས་སྟོད་གསོ་བ།
གཙོ་སྒྲིག་པ། ཐམ་ག་ངག་དབང་རྒྱ་མཚོ།
གཙོ་སྒྲིག་གཞོན་པ། འཇམ་དབྱངས་བསོད་ནམས།
༦ ཐོར་ནད་གསོ་བ།
གཙོ་སྒྲིག་པ། ཉི་མ།
གཙོ་སྒྲིག་གཞོན་པ། དོན་གྲུབ་ཚེ་རིང་། དབང་ཆེན་ཚེ་བརྟན།
༧ ལྷན་སྐྱེས་རྨ་གསོ་བ།
གཙོ་སྒྲིག་པ། ཤེས་རབ་ཆོས་འཕེལ།
གཙོ་སྒྲིག་གཞོན་པ། གཡང་མེར། བུ་ཆུང་ཚེ་རིང་།
༣ བྱིས་མ་གསོ་བ།
གཙོ་སྒྲིག་པ། དྲི་མེད་འོད་ཟེར།
གཙོ་སྒྲིག་གཞོན་པ། དཔལ་རྒྱམ། འཇམ་ཁོ།
༩ མོ་ནད་གསོ་བ།
གཙོ་སྒྲིག་པ། བྱམས་པ་སྒྲོལ་དཀར།
གཙོ་སྒྲིག་གཞོན་པ། མིང་སྐྱིད་མཚོ་མོ། དབྱངས་ཅན་སྒྲོལ་དཀར།
༡༠ གདོན་ནད་གསོ་བ།
གཙོ་སྒྲིག་པ། བྱ་མདོ་ཀླུ་བྱམས་རྒྱལ།
གཙོ་སྒྲིག་གཞོན་པ། མ་ཅིག
3



༡༡ མཚོན་རྨ་གསོ་བ།
གཙོ་སྒྲིག་པ། ལྷུན་གྲུབ་བསྟན་དར།
གཙོ་སྒྲིག་གཞོན་པ། བསོད་ནམས་ཚེ་རིང་། བསོད་ནམས་ཕུན་ཚོགས།
༡༢ དུག་ནད་གསོབ།
གཙོ་སྒྲིག་པ། ལྷ་མོ་སྐྱབས།
གཙོ་སྒྲིག་གཞོན་པ། བློ་བཟང་དོན་གྲུབ། གཡང་ལོ།
༡༣ ཞི་བྱེད་སྨན་སྦྱོར།
གཙོ་སྒྲིག་པ། བསྟན་ཁོ།
གཙོ་སྒྲིག་གཞོན་པ། ཚེ་བཀྲ རྡོ་རྗེ།
༡༩ སྤྱོད་བྱེད་ལས།
གཙོ་སྒྲིག་པ། འཇམ་དབྱངས་ལྷུན་གྲུབ།
གཙོ་སྒྲིག་གཞོན་པ། ཀུན་དགའ་ཕུན་ཚོགས། དོན་གྲུབ།
4



“二十一世纪藏医本科教育规划教材”
系列教材目录
基础部分
1.《藏医药学史》
主编 强巴赤列
副主编 大米玛楞本嘉
2. 《藏医学概论》
主编 尼玛次仁
副主编 小米玛
3.《藏医人体学》
主编措如·才朗
副主编央嘎嘎务多吉
4.《藏医病机学》
主编 格桑陈来
副主编 桑老本考
5. 《藏医保健学》
主编 伟科
副主编 免尔考 旺扎
6.《藏医药理学》
主编 杂玛措尼
副主编子巴
7.《藏医外治学》
主编旦切
副
主编 增太加
8.《藏医诊断学》
主编 三智加
副主编 贡却坚赞
9.《藏医治疗学》
主编 班日加措
副
主编 大次仁
10.《藏医伦理学》
主编完德才让
副主编兰科加
11.《四部医典汇论》
主编 艾措千
副主编 杂藏多杰阿吾尔洛
12.《天文历算学》
主编 桑珠加措
副主编,贡嘎仁增仁增
5



临床部分
1.《藏医三大基因学》
主编 旺堆
副主编索朗其美南加太
2.《藏医内科学》
主编 多布杰
副主编 多吉贡郎
3.《藏医热病学》
主编日正加
副主编 仁青东周
4.《藏医疫病学》
主编 次智木
副主编,西绕加措才让
5.《藏医五官科学》
主编 唐卡拉杰
副主编,降拥四郎
6.《藏医杂病学》
主编 尼玛
副
主编 端智才让昂青才日
7.《藏医外科学》
主编 西绕群培
副主编 央美 普琼次仁
8.《藏医儿科学》
主编 智美
副主编 华尔江加木科
9.《藏医妇科学》
主编 强巴卓嘎
副主编,明吉措母 央金卓嘎
10.《藏医精神病学》
主编 李先加
副主编,玛久
11.《藏医外伤学》
主编伦珠旦达
副
主编 索朗次仁索朗平措
12. 藏医解毒学》
主编 拉毛加
副主编,罗藏东主 杨乐
13.《藏医方剂学》
主编 日科
副主编才布扎多杰
14.《藏医泻治学》
主编,加央伦珠
副主编,贡嘎平措顿珠
6



རྒྱལ་ཡོངས་མཐོ་རིམ་སློབ་གྲྭའི་བོད་ལུགས་གསོ་རིག་ཆེད་
ལས་སློབ་དེབ་རྩོམ་ཞུས་ཨུ་ཡོན་ལྷན་ཚོགས་ཀྱི་
རིག་གཞུང་ཆེད་མཁས་ཚོགས་པའི་མིང་ཐོ།
བློ་འདྲི་ས། བྱམས་པ་འཕྲིན་ལས། ཁྲོ་རུ་ཚེ་རྣམ། ཉི་མ།
ཁོངས་མི། བསྟན་ཁོ། བསམ་གཏན། ཉི་མ་ཚེ་རིང་
། ཚེ་བཀྲ། བན་དེ་ཚེ་རིང་།
ཀླུ་འབུམ་རྒྱལ། ཧི་ཞིན་མིན།
རྒྱལ་ཡོངས་མཐོ་རིམ་སློབ་གྲྭའི་བོད་ལུགས་གསོ་རིག་ཆེད་ལས་
སློབ་དེབ་རྩོམ་ཞུས་ཨུ་ཡོན་ལྷན་ཚོགས་ཀྱི་མིང་ཐོ།
བློ་འདྲི་ས། བྱམས་པ་འཕྲིན་ལས། ཉི་མ།
ཀྲུའུ་རིན་ཨུ་ཡོན། ཧི་ཞིན་ཏུང་།
ཀྲུའུ་རིན་ཨུ་ཡོན་གཞོན་པ། ཁྲིན་ཅི་ཆོན། ཨ་བརྟན། ཡང་ཏེན་ཞིན། ཧིའུ་ཀྱི་མིན།
འོ་ཚོགས་ཆེན། ཁྲོ་རུ་ཚེ་རྣམ།
ཨུ་ཡོན། ཀརྨ་ཚོགས་གཉིས།
ཀླུ་བྱམས་རྒྱལ།
བཀྲ་ཤིས་ཚེ་རིང་།
ཉི་མ་ཚེ་རིང་
བསྟན་ཁོ།
ཀུན་བཟང་རྒྱལ། སྐལ་བཟང་འཕྲིན་ལས།
ཀླུ་འབུམ་རྒྱལ། བཀྲ་ཤིས་རྣམ་རྒྱལ།
དགྲ་འདུལ།
འཇམ་དབྱངས་བསོད་ནམས།
རྟ་མགྲིན་རྒྱལ། སྟོབས་རྒྱས།
ཐམ་ག་ངག་དབང་རྒྱ་མཚོ། ཐུབ་བསྟན།
7



དོན་གྲུབ།
རྡོ་རྗེ།
གདུགས་དཀར།
པད་མ་བསྟན་འཛིན། དཔལ་རྒྱམ།
བག་གྲོ་
བན་དེ་ཚེ་རིང་། དབང་ཆེན་ཚེ་བརྟན། དབང་འདུས།
མིག་དམར་ཚེ་བ། མིང་སྐྱིད་མཚོ་མོ། ཚའོ་ཀྲིན་ཁེ།
ཚུལ་ཁྲིམས།
ཚུལ་ཁྲིམས་རྒྱལ་མཚན། ཚེ་བཀྲ
ཚེ་རིང་ཆེ་བ།
ལུང་ལེན།
ཞང་ཚུལ་ཁྲིམས་རྒྱལ་མཚན།
ཡུམ་པ།
གཡང་དགའ།
རིག་འཛིན་ཆེ་བ།
ལིས་ཧྲུའུ་ཨིན།
ཤེས་རབ་ཆོས་འཕེལ། སངས་རྒྱས།
བསམ་གྲུབ་རྒྱལ། བསམ་གཏན།
བསོད་ནམས་ཕུན་ཚོགས།
བསོད་ནམས་ཚེ་རིང་། (བོད་ཡིག་གི་ཀ་མད་གོ་རིམ་བཞིན་དུ་བསྒྲིགས་པ་ཡིན།)
གཞུང་ལས་ཁང་།
ཀྲུའུ་རིན། ཚའོ་ཀྲིན་ཁེ།
ཁོངས་མི། ཝང་ལེན། བན་དེ་ཚེ་རིང་། བྱ་མདོ་ཀླུ་བྱམས་རྒྱལ། དབང་ཆེན་ཚེ་བརྟན།
རྡོ་རྗེ། གདུགས་དཀར། བསམ་གྲུབ་རྒྱལ།
8



全国高等院校藏医学专业教材编审委员会学术专家小组名单
顾问:强巴赤列措如·才朗尼玛
成 员:日科 桑尼玛次仁才布扎完德才让楞本嘉
和兴明
全国高等院校藏医学专业教材编审委员会名单
顾问:强巴赤列 尼玛
主任委员;贺兴东
副主任委员;陈资全 阿登 杨殿兴 侯志民 艾措千
措如·才朗
委员;三智加 才布扎 大仁增 大米玛 大次仁
王炼 扎西泽仁扎西郎杰 巴珠 占 堆
日 科 日正加 央嘎
藏陈来杂玛措尼
尼玛次仁西绕群培 向·楚程加赞
李福安
华 江 多布杰 多杰 次智木 次陈尖参
李先加 更藏嘉 完德才让英 巴 旺堆
明吉措姆昂青才日图布日 降拥四朗星全章
班玛丹增 索朗平措索朗次仁顿珠 唐卡拉杰
桑旦 桑杰 曹正達 楞本嘉(按姓氏笔画排列)
办公室
主任:曹正達
成员:王炼完德才让李先加昂青才旦 多杰
星全章三智加
9



图书在版编目(CI)数据
藏医五官科学/唐卡拉杰等编,-北京:民族出版社,
2004.7
二十一世纪藏医本科教育规划教材
ISBN 7-105-06448-X
I.藏…I.唐….藏医-五官科学医学院
校-教材一藏 N. R291.4
中国版本图书馆 CIP数据核字(2004)第072949号
藏医五官科学(ZANG YIWU GUAN KE XUE)
编著者
出版发行
编校出地邮排印经开网印印版印定
者者行址编版装销本址张数次次价
藏医五官科学编写小组
拉卜楞寺医学院
民族出版社
北京市和平里北街14号
100013
民族出版社藏文编辑室
北京艺将印刷有限公司
各地新华书店
787mm× 1092mm 116
www.e56.com.cn
11.375
0001-4000 加
2004年7月第1版
2004年7月北京第1次印刷
16.00 元
该书如有印装质量问题,请与本社发行部联系退换
(藏文室电话:010-64234411-6509)



རྟ་རྡོ།
达多
རྩོམ་སྒྲིག་འགན་འཁུར་བ། ཤེའུ་ཚང་རྟ་མགྲིན་རྡོ་རྗེ།
责任编辑:
ཆུ བྱི • 9 ཉྙོ ཚུ་
དེབ་གཞིའི་བཟོ་བཀོད་པ། ལིའུ་ཧྥ་ཧྥེང༌།
装帧设计: xll # #
པར་ཞུས་འགན་འཁུར་པོ། བདེ་སྐྱིད་མེ་ཏོག
ཚུ E	Y;
* ཚོ
། ། ལུས་སྟོད་གསོ་བ། །
རྩོམ་སྒྲིག་མཁན།
ཞུ་དག་མཁན།
དཔེ་སྐྲུན་མཁན།
འགྲེམས་སྤེལ་མཁན།
གནས་ཡུལ།
སྦྲག་སྲིད་ཨང་གྲངས།
ཁ་པར་ཨང་གྲངས།
བརྒྱུད་འཚོང་མཁན།
པར་སྒྲིག་མཁན།
པར་འདེབས་མཁན།
དེབ་ཚད།
པར་ཤོག
པར་གཞིའི་སྒྲིག་ཐེངས།
པར་ཐེངས་
པར་གྲུངས།
རིན་གོང་།
ལུས་སྟོད་གསོ་བའི་སློབ་དེབ་ཀྱི་རྩོམ་སྒྲིག་ཚོ་ཆུང༌།
བླ་བྲང་དགོན་པའི་སྨན་པ་གྲྭ་ཚང་།
མི་རིགས་དཔེ་སྐྲུན་ཁང་།
མི་རིགས་དཔེ་སྐྲུན་ཁང་གི་བོད་ཡིག་འགྲེམས་སྤེལ་ཁང་།
པེ་ཅིན་ཧོ་ཕིང་ལོ་བྱང་ལམ་ཨང་14པ།
100013
010-64234411-6509
རྒྱལ་ཡོངས་ས་གནས་སོ་སོའི་ཞིན་ཧྭ་དཔེ་ཚོང་ཁང་།
མི་རིགས་དཔེ་སྐྲུན་ཁང་གི་བོད་ཡིག་རྩོམ་སྒྲིག་ཁང་།
པེ་ཅིན་དབྱི་ཧུད་པར་འདེབས་ཚད་ཡོད་ཀུང་སི།
787mmxj0s2mm 1 A6
11.375
2004ལོའི་ཟླ་7པར་པར་གཞི་དང་པོ་བསྒྲིགས།
2004ལོའི་ཟླ་7པར་པེ་ཅིན་དུ་པར་ཐེངས་དང་པོ་བརྒྱབ།
0001-4000
སྒོར་16. 00
